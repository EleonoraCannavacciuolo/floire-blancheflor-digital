<?xml version="1.0" encoding="UTF-8"?>
<!DOCTYPE html
  PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
   <head>
      <title>Diplomatic Edition - Floire et Blancheflor</title>
      <link rel="stylesheet" href="../style.css"/>
      <meta http-equiv="Content-Type" content="text/html; charset=UTF-8"/>
   </head>
   <body>
      <header>
         <h1>Floire et Blancheflor - Diplomatic Edition</h1>
         <nav>
            <ul>
               <li>
                  <a href="../index.html">Home</a>
               </li>
               <li>
                  <a href="../xii.html">12th Century Version</a>
               </li>
               <li>
                  <a href="../xiii.html">13th Century Version</a>
               </li>
            </ul>
         </nav>
      </header>
      <main>
         <section id="edition-text">
            <div xmlns="" class="text">
               <p class="line">Signor oiies tot li amant</p>
               <p class="line">Cil qui d'amors se vont penant</p>
               <p class="line">Li chevalier et les puceles</p>
               <p class="line">Li damoisel les damoiseles</p>
               <p class="line">Se mon conte voles entendre</p>
               <p class="line">Molt i porres d'amors aprendre</p>
               <p class="line">Çou est du roi Flore l'enfant</p>
               <p class="line">Et de Blanceflor le vaillant</p>
               <p class="line">De cui Berte as grans pies fu nee</p>
               <p class="line">Puis fu en France mariee</p>
               <p class="line">Berte fu mere Charlemaine</p>
               <p class="line">Qui puis tint France et tot le Maine</p>
               <p class="line">Flores ses amis que vous di</p>
               <p class="line">.i. rois paiiens l'engenui</p>
               <p class="line">Et Blanceflor que tant ama</p>
               <p class="line">.i. cuens crestiies l'engenra</p>
               <p class="line">Flores fu tos nes de paiiens</p>
               <p class="line">Et Blanceflors de crestiiens</p>
               <p class="line">Bautisier se fist en sa vie</p>
               <p class="line">Flores por Blanceflor s'amie</p>
               <p class="line">Car en .i. biau jor furent né</p>
               <p class="line">Et en une nuit engenré</p>
               <p class="line">Puis que Flores fu crestiiens</p>
               <p class="line">Li avint grans honors et biens</p>
               <p class="line">Car puis fu rois de Hongerie</p>
               <p class="line">Et de trestoute Bougerie</p>
               <p class="line">.i. siens oncles fu mors sans oirs</p>
               <p class="line">Qui de Hongerie estoit rois</p>
               <p class="line">Flores fu fius de sa serour</p>
               <p class="line">Por çou fu sires de l'onour</p>
               <p class="line">Or sivrai mon proposement</p>
               <p class="line">Si parlerai avenanment</p>
               <p class="line">En une cambre entrai l'autrier</p>
               <p class="line">.i. venredi apres mangier</p>
               <p class="line">Por deporter as damoiseles</p>
               <p class="line">Dont en la cambre avoit de beles</p>
               <p class="line">En cele cambre .i. lit avoit</p>
               <p class="line">Qui de paile aornes estoit</p>
               <p class="line">Molt par ert boins et ciers li pailes</p>
               <p class="line">Ainc ne vint miudres de cesaile</p>
               <p class="line">Li pailes ert ovres a flors</p>
               <p class="line">D'indes tires bendes et ours</p>
               <p class="line">Illoec m'assis por escouter</p>
               <p class="line">.ii. dames que j'oi parler</p>
               <p class="line">Eles estoient .ii. serours</p>
               <p class="line">Ensamble parloient d'amors</p>
               <p class="line">Les dames erent de parage</p>
               <p class="line">Cascune estoit et bele et sage</p>
               <p class="line">L'aisnee d'une amor parloit</p>
               <p class="line">A sa seror que molt amoit</p>
               <p class="line">Qui fu ja entre .ii. enfans</p>
               <p class="line">Bien avoit passé .ii. cens ans</p>
               <p class="line">Mais .i. boins clers li avoit dit</p>
               <p class="line">Qui l'avoit mis en son escrit</p>
               <p class="line">Ele commence avenanment</p>
               <p class="line">Or oiies son commencement</p>
               <p class="line">Uns rois estoit issus d'Espaigne</p>
               <p class="line">De chevaliers ot grant conpaigne</p>
               <p class="line">O sa nef ot la mer passee</p>
               <p class="line">En Galisse fu arivee</p>
               <p class="line">Felis ot non si fu paiiens</p>
               <p class="line">Mer ot passé sor crestiiens</p>
               <p class="line">Por cel pais qu'il voloit prendre</p>
               <p class="line">Et les cites livrer a cendre</p>
               <p class="line">.i. mois entier et .xv. dis</p>
               <p class="line">Sejorna li rois u pais</p>
               <p class="line">Ne fu nus jors k'o sa maisnie</p>
               <p class="line">Ne fust li rois en chevaucie</p>
               <p class="line">Viles reuboit avoirs praoit</p>
               <p class="line">Et a ses nes tot conduisoit</p>
               <p class="line">De .xv. liues el revache</p>
               <p class="line">Ne remest ainc ne bues ne vace</p>
               <p class="line">Ne castel ne vile en estant</p>
               <p class="line">Vilains n'i va son boef querant</p>
               <p class="line">Es vous le pais tout destruit</p>
               <p class="line">Paiien en ont joie et deduit</p>
               <p class="line">Dont s'en vaut li rois repairier</p>
               <p class="line">Ses nes commanda a cargier</p>
               <p class="line">Et apele de ses fouriers</p>
               <p class="line">Dusqu'a .xl. cevaliers</p>
               <p class="line">Esranment fait il vous armes</p>
               <p class="line">Nos cargerons sans vous asses</p>
               <p class="line">Ales lassus en ces chemins</p>
               <p class="line">Gaitier por reuber pelerins</p>
               <p class="line">Et cil en vont en la montaigne</p>
               <p class="line">Gardent aval parmi la plaigne</p>
               <p class="line">Pelerins voient qui montoient</p>
               <p class="line">La montaigne que il gardoient</p>
               <p class="line">Il lor vont seure ses assalent</p>
               <p class="line">Et li pelerin se defalent</p>
               <p class="line">De conbatre tot li pluisor</p>
               <p class="line">Lor avoir tendent por paour</p>
               <p class="line">En la conpaigne ot .i. françois</p>
               <p class="line">Chevalier et preu et courtois</p>
               <p class="line">Qui au baron Saint Jake aloit</p>
               <p class="line">Une soie fille i menoit</p>
               <p class="line">Qui a l'apostle s'ert vouee</p>
               <p class="line">Ains qu'ele issist de sa contree</p>
               <p class="line">Por son ami qui mors estoit</p>
               <p class="line">De cui remese ençainte estoit</p>
               <p class="line">Li chevaliers le vaut deffendre</p>
               <p class="line">De lui ne caut a aus vif prendre</p>
               <p class="line">Ains l'ocient sel laissent mort</p>
               <p class="line">Et sa fille mainent au port</p>
               <p class="line">Au roi Felis l'ont presentee</p>
               <p class="line">Et il l'a forment esgardee</p>
               <p class="line">Bien aperçoit a son visage</p>
               <p class="line">Que ele estoit de grant parage</p>
               <p class="line">Et dist s'il puet a la roine</p>
               <p class="line">Fera present de la mescine</p>
               <p class="line">De cel avoir molt se prisa</p>
               <p class="line">Quant il por reuber mer passa</p>
               <p class="line">Atant s'en entrent tot es nes</p>
               <p class="line">Et avant traient sus les tres</p>
               <p class="line">Ou ont boin vent et bien portant</p>
               <p class="line">Si repairent lié et joiant</p>
               <p class="line">Il n'orent pas .ii. jors erré</p>
               <p class="line">K'en lor pais sont arivé</p>
               <p class="line">Atant est issus du rivage</p>
               <p class="line">Li rois o trestot son barnage</p>
               <p class="line">A Naples a la cité bele</p>
               <p class="line">Est de lui venue novele</p>
               <p class="line">C'arivé sont lié et joiant</p>
               <p class="line">Ce dient cil qui vont devant</p>
               <p class="line">Cil de la vile encontre vont</p>
               <p class="line">A l'encontrer grant joie font</p>
               <p class="line">Tot se font lié de lor amis</p>
               <p class="line">C'arivé sont en lor pais</p>
               <p class="line">Es vous le roi en la cité</p>
               <p class="line">Son barnage a trestot mandé</p>
               <p class="line">Son eskiec lor depart li rois</p>
               <p class="line">Bien largement comme cortois</p>
               <p class="line">Et por la part a la roïne</p>
               <p class="line">Done de gaaing la mescine</p>
               <p class="line">La roïne s'en fait molt lié</p>
               <p class="line">En sa cambre l'a envoiié</p>
               <p class="line">Sa loi li laist molt bien garder</p>
               <p class="line">Servir le fait et honerer</p>
               <p class="line">O li sovent jue et parole</p>
               <p class="line">Et françois aprent de s'escole</p>
               <p class="line">La mescine ert cortoise et prous</p>
               <p class="line">Molt se faisoit amer a tous</p>
               <p class="line">La roine molt bien servoit</p>
               <p class="line">Comme cele qui sage estoit</p>
               <p class="line">.i. jour avint que la mescine</p>
               <p class="line">Ouvroit es cambres la roine</p>
               <p class="line">.i. confanon avoec le roi</p>
               <p class="line">U el paignoit et lui et soi</p>
               <p class="line">La roine le vit palir</p>
               <p class="line">Coulor muer et tressalir</p>
               <p class="line">Et a ses flans ses mains jeter</p>
               <p class="line">Sovent fremir et tressuer</p>
               <p class="line">Dont sot bien quel mal ele avoit</p>
               <p class="line">A son sanlant qu'ençainte estoit</p>
               <p class="line">Ele demande combien a</p>
               <p class="line">Qu'ele reçut çou dont mal a</p>
               <p class="line">Le terme sot bien et dist li</p>
               <p class="line">La roine quant çou oi</p>
               <p class="line">Dist de cel terme estoit enprains</p>
               <p class="line">Et a cel jour et noient ains</p>
               <p class="line">Dont sorent bien sans deviner</p>
               <p class="line">Le terme de lor enfanter</p>
               <p class="line">Le jor de le Paske Flourie</p>
               <p class="line">Si comme raconte li vie</p>
               <p class="line">Vint li termes k'eles devoient</p>
               <p class="line">Enfanter çou que pris avoient</p>
               <p class="line">Travail orent et paine grant</p>
               <p class="line">Tant que né furent li enfant</p>
               <p class="line">Valles fu nes de la paiiene</p>
               <p class="line">Et mescine ot la crestiiene</p>
               <p class="line">Li doi enfant quant furent né</p>
               <p class="line">De la feste furent nomé</p>
               <p class="line">La crestiiene por l'onor</p>
               <p class="line">De la feste ot non Blanceflor</p>
               <p class="line">Li rois noma son cier fil Floire</p>
               <p class="line">Aprendre le fist a Montoire</p>
               <p class="line">Li pere ama molt son enfant</p>
               <p class="line">La mere plus u autretant</p>
               <p class="line">Livré l'ont a la damoisele</p>
               <p class="line">Por çou qu'ele estoit sage et bele</p>
               <p class="line">A norrir et a maistroier</p>
               <p class="line">Fors seulement de l'alaitier</p>
               <p class="line">Une paiiene l'alaitoit</p>
               <p class="line">Car lor lois l'autre refusoit</p>
               <p class="line">E le nouri molt gentement</p>
               <p class="line">Et garda ententivement</p>
               <p class="line">Plus que sa fille et ne savoit</p>
               <p class="line">Le quel des .ii. plus cier avoit</p>
               <p class="line">Car né estoient en .i. jour</p>
               <p class="line">Il ot non Flore ele Blanceflor</p>
               <p class="line">Ensamble norist les enfans</p>
               <p class="line">Tant que cascuns ot bien .ii. ans</p>
               <p class="line">Onques ne lor sevra mangier</p>
               <p class="line">Ne boire fors seul l'alaitier</p>
               <p class="line">En .i. lit tot seul les coucoit</p>
               <p class="line">Andeus paissoit et abevroit</p>
               <p class="line">Quant .v. ans orent li enfant</p>
               <p class="line">Molt furent bel et gent et grant</p>
               <p class="line">De lor aé en nule terre</p>
               <p class="line">Plus biaus enfans n'esteust querre</p>
               <p class="line">Quant li rois vit son fil si bel</p>
               <p class="line">De son eage damoisel</p>
               <p class="line">Et aperçut que sot entendre</p>
               <p class="line">A letre le vaut faire aprendre</p>
               <p class="line">Gaidon l'a commandé .i. mestre</p>
               <p class="line">Miudres de lui ne pooit estre</p>
               <p class="line">Ses parens ert de sa maison</p>
               <p class="line">Fondes des ars Gaides ot non</p>
               <p class="line">Li rois commande son enfant</p>
               <p class="line">Qu'il aprenge et cil en plourant</p>
               <p class="line">Li respont sire que fera</p>
               <p class="line">Blanceflors et dont n'aprendra</p>
               <p class="line">Sans li ne puis jou pas aprendre</p>
               <p class="line">Jou ne saroie lechon rendre</p>
               <p class="line">Li rois respont por vostre amor</p>
               <p class="line">Ferai aprendre Blanceflor</p>
               <p class="line">Es les vous andeus a escole</p>
               <p class="line">Cius fu molt lies de la parole</p>
               <p class="line">Ensamble vont ensamble vienent</p>
               <p class="line">Et lor joie d'amor maintienent</p>
               <p class="line">Cascuns d'aus .ii. tant aprendoit</p>
               <p class="line">Que l'un por l'autre mius estoit</p>
               <p class="line">Li doi enfant molt s'entramoient</p>
               <p class="line">Et de biauté s'entresambloient</p>
               <p class="line">Nus d'aus .ii. cose ne savoit</p>
               <p class="line">Que lues a l'autre ne disoit</p>
               <p class="line">Au plus tost que souffri Nature</p>
               <p class="line">Ont en amer mise lor cure</p>
               <p class="line">En aprendre avoient boin sens</p>
               <p class="line">Du retenir millor porpens</p>
               <p class="line">Livres lisoient paienors</p>
               <p class="line">U ooient parler d'amors</p>
               <p class="line">En çou forment se delitoient</p>
               <p class="line">Es engiens d'amor qu'il trovoient</p>
               <p class="line">Cius livres les fist molt haster</p>
               <p class="line">Dona lor sens d'aus entramer</p>
               <p class="line">Que d'amor que de noureture</p>
               <p class="line">Qui lor avoit esté a cure</p>
               <p class="line">Ensamle lisent et aprendent</p>
               <p class="line">A la joie d'amor entendent</p>
               <p class="line">Quant il repairent de l'escole</p>
               <p class="line">Li uns baise l'autre et acole</p>
               <p class="line">.i. vergier a li peres Floire</p>
               <p class="line">U plantee est li mandegloire</p>
               <p class="line">Toutes les herbes et les flours</p>
               <p class="line">Qui sont de diverses coulours</p>
               <p class="line">Flouri i sont li arbrissel</p>
               <p class="line">D'amors i cantent li oisel</p>
               <p class="line">La vont li enfant deporter</p>
               <p class="line">Cascun matin et por disner</p>
               <p class="line">Quant il mangoient et bevoient</p>
               <p class="line">Li oisel deseure aus cantoient</p>
               <p class="line">Des oiseles oent les cans</p>
               <p class="line">Çou est la vie as .ii. enfans</p>
               <p class="line">Quant ont mangié si s'en revont</p>
               <p class="line">Molt grant joie par voie font</p>
               <p class="line">Et quant a l'escole venoient</p>
               <p class="line">Lor tables d'yvoire prenoient</p>
               <p class="line">Adont lor veissies escrire</p>
               <p class="line">Letres d'amors sans contredire</p>
               <p class="line">Et de cans d'oisiaus et de flors</p>
               <p class="line">Letres de salus et d'amours</p>
               <p class="line">Lor graffes sont d'or et d'argent</p>
               <p class="line">Dont il escrisent soutiument</p>
               <p class="line">D'autre cose n'ont il envie</p>
               <p class="line">Molt par ont glorieuse vie</p>
               <p class="line">Ens en .i. an et .xv. dis</p>
               <p class="line">Furent andoi si bien apris</p>
               <p class="line">Que bien sorent parler latin</p>
               <p class="line">Et bien escrire en parkemin</p>
               <p class="line">Et consillier oiant la gent</p>
               <p class="line">En latin que nus nes entent</p>
               <p class="line">Li rois aperçoit bien l'amour</p>
               <p class="line">Que ses fius a a Blanceflour</p>
               <p class="line">Forment cremoit en son corage</p>
               <p class="line">Que quant ses fius ert en eage</p>
               <p class="line">Que feme devra espouser</p>
               <p class="line">Que ne s'en puisse deporter</p>
               <p class="line">Es cambres vint a la roine</p>
               <p class="line">Consel prendre de la mescine</p>
               <p class="line">S'ele li done a son talent</p>
               <p class="line">Ocirra le hastivement</p>
               <p class="line">Puis querra selonc son lignage</p>
               <p class="line">A son fil feme de parage</p>
               <p class="line">La roine voit son signor</p>
               <p class="line">Iriet bien pert a sa coulor</p>
               <p class="line">Car de sanc ot le vis vermel</p>
               <p class="line">Il l'apele par grant consel</p>
               <p class="line">Dame fait il malement vait</p>
               <p class="line">De vostre fil mal li estait</p>
               <p class="line">Sacies a estrous le perdrons</p>
               <p class="line">Se hastiu consel n'en prendons</p>
               <p class="line">El dist comment car tele amor</p>
               <p class="line">A vostre fius a Blanceflour</p>
               <p class="line">Cele fille vostre kaitive</p>
               <p class="line">Ja tant com ele sera vive</p>
               <p class="line">L'amor de li ne cangera</p>
               <p class="line">Ne autre feme ne prendra</p>
               <p class="line">Dont seroit forment a hontes</p>
               <p class="line">De li tos nostres parentes</p>
               <p class="line">Certes fait il sans eslongier</p>
               <p class="line">Li voel faire le cief trencier</p>
               <p class="line">Puis donrai a mon fil oissour</p>
               <p class="line">Fille de roi u d'aumachour</p>
               <p class="line">La roine s'est porpensee</p>
               <p class="line">Si a parlé comme senee</p>
               <p class="line">A la mescine veut aidier</p>
               <p class="line">Et si son signor consillier</p>
               <p class="line">C'a son signor puisse plaisir</p>
               <p class="line">Et Blanceflor de mort garir</p>
               <p class="line">Sire fait ele bien devons querre</p>
               <p class="line">Com nostre fius remaigne en terre</p>
               <p class="line">Et que il ne prenge a oissour</p>
               <p class="line">Cele mescine Blanceflour</p>
               <p class="line">Mais qu'il i porroit si tolir</p>
               <p class="line">Qu'il ne l'en esteust morir</p>
               <p class="line">Çou m'est avis plus bel seroit</p>
               <p class="line">Li rois la dame respondoit</p>
               <p class="line">Dame dist il et jou l'otroi</p>
               <p class="line">Consillies m'ent et vous et moi</p>
               <p class="line">Sire fait ele envoions Floire</p>
               <p class="line">Nostre fil aprendre a Montoire</p>
               <p class="line">Lié en ert molt dame Sebile</p>
               <p class="line">Ma suer quist dame de la vile</p>
               <p class="line">Des qu'ele l'ocoison savra</p>
               <p class="line">S'ele puet oblier li fera</p>
               <p class="line">La crestiiene Blanceflor</p>
               <p class="line">Par le confort d'une autre amor</p>
               <p class="line">Malades se fera Gaidons</p>
               <p class="line">Ne lor porra lire lechons</p>
               <p class="line">Et nos li ferons a entendre</p>
               <p class="line">Que la l'envoions por aprendre</p>
               <p class="line">Et apres lui por soie amor</p>
               <p class="line">Li envoieres Blanceflour</p>
               <p class="line">Se ses maistres sains remanoit</p>
               <p class="line">Floires plus tost s'apercevroit</p>
               <p class="line">Car il sont boin devineour</p>
               <p class="line">Tout cil qui aiment par amour</p>
               <p class="line">Il ert dolans de la novele</p>
               <p class="line">S'en vaura mener la pucele</p>
               <p class="line">Sa mere malade se faigne</p>
               <p class="line">Por li garder cele remaigne</p>
               <p class="line">Et molt tres bien l'asseures</p>
               <p class="line">Ains .xv. jors li trametres</p>
               <p class="line">Atant sont du consel torné</p>
               <p class="line">Li rois a son fil demandé</p>
               <p class="line">Mais primes ont aparillié</p>
               <p class="line">Si com il orent consillié</p>
               <p class="line">Et puis li a conté et dit</p>
               <p class="line">Floires iries li respondit</p>
               <p class="line">Sire fait il que puet çou estre</p>
               <p class="line">Que Blanceflor lais et mon estre</p>
               <p class="line">Blanceflor pri que viegne o moi</p>
               <p class="line">Dont ot l'otriement au roi</p>
               <p class="line">Muire sa mere u voist vivant</p>
               <p class="line">Que il l'avra sans contremant</p>
               <p class="line">Flores l'otroie a quelque paine</p>
               <p class="line">Li rois son cambrelec demaine</p>
               <p class="line">Li a cargiet o grant conroi</p>
               <p class="line">Tel que convient a fil de roi</p>
               <p class="line">Es les vous venus au castel</p>
               <p class="line">De Montoire u il fist molt bel</p>
               <p class="line">Li dus Joras molt lies en fu</p>
               <p class="line">A grant honor l'a recheu</p>
               <p class="line">Et s'ante li a fait grant joie</p>
               <p class="line">Mais ne li caut de riens qu'il oie</p>
               <p class="line">Por Blanceflor qu'il n'a s'amie</p>
               <p class="line">En noncaloir a mis sa vie</p>
               <p class="line">Aprendre l'en maine Sebile</p>
               <p class="line">O les puceles de la vile</p>
               <p class="line">Savoir se il l'oublieroit</p>
               <p class="line">Et en l'escole autre ameroit</p>
               <p class="line">Mais nul oir ne nul veoir</p>
               <p class="line">Ne li puet faire joie avoir</p>
               <p class="line">Il ot asses mais poi aprent</p>
               <p class="line">Car grant doel a u il s'entent</p>
               <p class="line">Amors li a livré entente</p>
               <p class="line">El cuer li a planté une ente</p>
               <p class="line">Qui en tous tans flourie estoit</p>
               <p class="line">Et tant doucement li flairoit</p>
               <p class="line">Que encens ne boins citouaus</p>
               <p class="line">Ne giroffles ne garingaus</p>
               <p class="line">Et cele odour rien ne prisoit</p>
               <p class="line">Toute autre cose en oublioit</p>
               <p class="line">Le fruit de cele arbre atendoit</p>
               <p class="line">Mais li termes molt lons estoit</p>
               <p class="line">Çou li ert vif du fruit cuellir</p>
               <p class="line">Quant Blanceflor s'ira gesir</p>
               <p class="line">Jouste soi et le baisera</p>
               <p class="line">Le fruit de l'ente cuellera</p>
               <p class="line">Flores atent a quelque paine</p>
               <p class="line">Tot le terme de le semaine</p>
               <p class="line">Quant il vit qu'ele ne venroit</p>
               <p class="line">Dont sot bien que gabes estoit</p>
               <p class="line">Et si doute forment et crient</p>
               <p class="line">Que morte soit quant el ne vient</p>
               <p class="line">Atant laist le mangier ester</p>
               <p class="line">Et tot le rire et le juer</p>
               <p class="line">Le boire laist et le dormir</p>
               <p class="line">Cil se criement de son morir</p>
               <p class="line">Li senescaus au roi le mande</p>
               <p class="line">Il en ot doel et ire grande</p>
               <p class="line">Del venir li done congiés</p>
               <p class="line">La roine apela iries</p>
               <p class="line">Certes fait il la damoisele</p>
               <p class="line">Mar acointa ceste novele</p>
               <p class="line">Puet estre que par sorcerie</p>
               <p class="line">A de mon fil la druerie</p>
               <p class="line">Faites le moi tost demander</p>
               <p class="line">Ja li ferai le cief cauper</p>
               <p class="line">Quant mes fius morte le sara</p>
               <p class="line">En peu de tans l'oubliera</p>
               <p class="line">La roine li respondi</p>
               <p class="line">Sire fait ele por Diu merchi</p>
               <p class="line">A cest port a molt marceans</p>
               <p class="line">De Babiloine bien manans</p>
               <p class="line">Au port le fai mener et vendre</p>
               <p class="line">Grant avoir pues illoeques prendre</p>
               <p class="line">Cil l'en menront car molt est bele</p>
               <p class="line">Ja n'orres mais de li novele</p>
               <p class="line">Si en serons delivré bien</p>
               <p class="line">Sans estre homecide de rien</p>
               <p class="line">Li rois a grant paine l'otroie</p>
               <p class="line">Par .i. borgois illoec l'envoie</p>
               <p class="line">Qui de marcié estoit molt sages</p>
               <p class="line">Et sot parler de mains langages</p>
               <p class="line">Ne le fist pas par covoitise</p>
               <p class="line">Vendre li rois en nule guise</p>
               <p class="line">Mius amast il sa mort avoir</p>
               <p class="line">Que ne fesist .c. mars d'avoir</p>
               <p class="line">Le pecié crient por çou le lait</p>
               <p class="line">Li marceans au port s'en vait</p>
               <p class="line">Et a eus offre la pucele</p>
               <p class="line">Qui l'acatent car molt ert bele</p>
               <p class="line">Cil l'acaterent maintenant</p>
               <p class="line">Car molt ert bele par sanlant</p>
               <p class="line">.xxx. mars d'or et .xx. d'argent</p>
               <p class="line">Et .xx. pailes de Bonivent</p>
               <p class="line">Et .xx. mantiaus vairs osterins</p>
               <p class="line">Et .xx. bliaus indes porprins</p>
               <p class="line">Et une ciere coupe d'or</p>
               <p class="line">Qui fu eblee du tresor</p>
               <p class="line">Au rice empereour de Rome</p>
               <p class="line">Ainc a plus ciere ne but home</p>
               <p class="line">Car ele fu çou est la some</p>
               <p class="line">Au rice empereour de Rome</p>
               <p class="line">A grant mervelle fu bien faite</p>
               <p class="line">Et molt soutiument portraite</p>
               <p class="line">Par menue neeleure</p>
               <p class="line">Vulcans le fist si mist sa cure</p>
               <p class="line">El hanap ot paint environ</p>
               <p class="line">Troies et le rice doignon</p>
               <p class="line">Et com li Griu dehors l'assaillent</p>
               <p class="line">Com au mur par grant air maillent</p>
               <p class="line">Et com cil dedens se deffendent</p>
               <p class="line">Quariaus et peus agus lor rendent</p>
               <p class="line">En l'eur apres fu painte Helaine</p>
               <p class="line">Comment Paris ses drus l'en maine</p>
               <p class="line">D'un blanc esmail fu fais l'image</p>
               <p class="line">Assise en l'or par artimage</p>
               <p class="line">Apres i est com ses maris</p>
               <p class="line">Le siut par mer d'ire maris</p>
               <p class="line">Et tos les Grius com il nagoient</p>
               <p class="line">Et Agamennon qu'il menoient</p>
               <p class="line">Ens el covercle par desus</p>
               <p class="line">Illoec ert paint comme Venus</p>
               <p class="line">Pallas et Juno ensement</p>
               <p class="line">Vinrent oir le jugement</p>
               <p class="line">De Paris car eles troverent</p>
               <p class="line">Une pume dont estriverent</p>
               <p class="line">De fin or u escrit estoit</p>
               <p class="line">La plus bele d'eles l'aroit</p>
               <p class="line">Et ensi l'orent enpensé</p>
               <p class="line">Tot çou vous di sans fauseté</p>
               <p class="line">Que la plus bele le donait</p>
               <p class="line">Et celi que il mius prisast</p>
               <p class="line">Cascune li promet granment</p>
               <p class="line">Que vers li soit au jugement</p>
               <p class="line">Juno plenté de grant avoir</p>
               <p class="line">Et Pallas prouece et savoir</p>
               <p class="line">Et Venus la plus bele feme</p>
               <p class="line">Que de totes autres ert geme</p>
               <p class="line">Paris le pume li dona</p>
               <p class="line">Et de sa feme le hasta</p>
               <p class="line">Asses le voloit mius avoir</p>
               <p class="line">Que sens proece ne avoir</p>
               <p class="line">Et tres bien mostroit la painture</p>
               <p class="line">L'amor Paris et la grant cure</p>
               <p class="line">Com il ses nes aparilloit</p>
               <p class="line">Et com por li par mer nagoit</p>
               <p class="line">Li coupiers ert ciers et vaillans</p>
               <p class="line">D'escarboucles resplendissans</p>
               <p class="line">N'est soussiel si orbes celiers</p>
               <p class="line">S'il i estoit li boutilliers</p>
               <p class="line">Ne peust sans autre clarté</p>
               <p class="line">Cler vin connoistre d'ysopé</p>
               <p class="line">D'or avoit deseure .i. oisel</p>
               <p class="line">A trifoire et a neel</p>
               <p class="line">Qui en son pié tenoit la geme</p>
               <p class="line">Plus bel ne vit ne hom ne feme</p>
               <p class="line">Cert vis celui qui l'esgardoit</p>
               <p class="line">Que il la desus voleroit</p>
               <p class="line">Li rois Eneas l'emporta</p>
               <p class="line">De Troies quant il s'en ala</p>
               <p class="line">Si le dona en Lombardie</p>
               <p class="line">A Lavine qui fu s'amie</p>
               <p class="line">Puis l'orent tot li ancissour</p>
               <p class="line">Qui de Rome furent signor</p>
               <p class="line">Dusqu'a Cesar a cui l'embla</p>
               <p class="line">.i. leres qui l'en enporta</p>
               <p class="line">A cui marceant l'acaterent</p>
               <p class="line">Et por Blanceflor le donerent</p>
               <p class="line">Cha on doné par droit marcié</p>
               <p class="line">Et il s'en font joiant et lié</p>
               <p class="line">Ka double cuident gaaignier</p>
               <p class="line">Se il s'en pueent repairier</p>
               <p class="line">Li marceant ont bien ovré</p>
               <p class="line">En lor pais sont retorné</p>
               <p class="line">En Babiloine l'ont menee</p>
               <p class="line">A l'amiral l'ont presentee</p>
               <p class="line">Et il l'a tant bien acatee</p>
               <p class="line">De son or l'a .vii. fois pesee</p>
               <p class="line">Cele a gent cors et cler visage</p>
               <p class="line">Bien sanle feme de parage</p>
               <p class="line">Por sa grant biauté molt l'ama</p>
               <p class="line">Et bien garder le commanda</p>
               <p class="line">Li marceant en sont tout lié</p>
               <p class="line">Car asses i ont gaaignié</p>
               <p class="line">Et li borgois est revenus</p>
               <p class="line">Au roi fu tos l'avoirs rendus</p>
               <p class="line">La roine s'est porpensee</p>
               <p class="line">Et si parla comme senee</p>
               <p class="line">Sire fait ele que dirons</p>
               <p class="line">Quant vostre fil Flore verrons</p>
               <p class="line">Et quant il repairies sera</p>
               <p class="line">S'amie nos demandera</p>
               <p class="line">Quant il demandera sa drue</p>
               <p class="line">Que dirons nos qu'est devenue</p>
               <p class="line">Par foi jou ai molt grant paor</p>
               <p class="line">Qu'il ne s'ocie por s'amor</p>
               <p class="line">Dame fait il or en penses</p>
               <p class="line">C'est vostre fius sel confortes</p>
               <p class="line">Sire fait ele a moi entent</p>
               <p class="line">Car faisons faire .i. tonblel gent</p>
               <p class="line">De marbre fait et de cristal</p>
               <p class="line">D'or et d'argent et a esmal</p>
               <p class="line">Morte est Blanceflor ce dirons</p>
               <p class="line">Et nostre fil conforterons</p>
               <p class="line">Dame fait il tost l'estuet faire</p>
               <p class="line">Car Floire çou sacies repaire</p>
               <p class="line">Dont manderent machons vaillans</p>
               <p class="line">Et boins orfevres bien seans</p>
               <p class="line">Faire lor fait .i. tel tomblel</p>
               <p class="line">Nus hom de char ne vit si bel</p>
               <p class="line">La tonbe fu molt bien ovree</p>
               <p class="line">D'or et d'argent molt bien mollee</p>
               <p class="line">N'a soussiel beste ne oisel</p>
               <p class="line">Ne soit escrit en cel tonblel</p>
               <p class="line">Ne serpent c'on sace nomer</p>
               <p class="line">Poisson de douce aige et de mer</p>
               <p class="line">Devant .i. mostier sos .i. arbre</p>
               <p class="line">Sist la tonbe qui fu de marbre</p>
               <p class="line">Une piere ont desus assise</p>
               <p class="line">Que orfeure fisent de Frise</p>
               <p class="line">Cele piere qui sus gisoit</p>
               <p class="line">De tres fin marbre faite estoit</p>
               <p class="line">Inde vert et gausne vermel</p>
               <p class="line">Molt reluisent contre solel</p>
               <p class="line">Si fu entaillie environ</p>
               <p class="line">De la trifoire Salemon</p>
               <p class="line">Entremis i sont a cristal</p>
               <p class="line">D'or et d'argent tot li esmal</p>
               <p class="line">De sor la tonbe tresjetes</p>
               <p class="line">ii. biaus enfans tres bien molles</p>
               <p class="line">Onques nus hom si bien sanlans</p>
               <p class="line">D'or ne vit faire .ii. enfans</p>
               <p class="line">Li uns des .ii. Flore sanloit</p>
               <p class="line">Plus que riens nule qui ja soit</p>
               <p class="line">L'autre ymage ert ensi mollee</p>
               <p class="line">Comme Blanceflor ert formee</p>
               <p class="line">Et li ymage Blanceflor</p>
               <p class="line">Devant Flore tint une flor</p>
               <p class="line">Devant son ami tint la bele</p>
               <p class="line">Une rose d'or fin novele</p>
               <p class="line">Flores li tint devant son vis</p>
               <p class="line">D'or une gente flor de lis</p>
               <p class="line">L'uns jouste l'autre se seoit</p>
               <p class="line">Gente contenance faisoit</p>
               <p class="line">De sor le cief Flores l'enfant</p>
               <p class="line">Ot .i. escarboucle luisant</p>
               <p class="line">Par nuit oscure veoit on</p>
               <p class="line">Une liue tot environ</p>
               <p class="line">En la tonbe ot .iiii. coriaus</p>
               <p class="line">A .iiii. cors bien fais et biaus</p>
               <p class="line">Et quant li .iiii. vent feroient</p>
               <p class="line">Cascuns ausi com il ventoient</p>
               <p class="line">Quant li vens les enfans toucoit</p>
               <p class="line">L'un baisoit l'autre et acoloit</p>
               <p class="line">Si disoient par ingremance</p>
               <p class="line">Trestout lor bon et lor enfance</p>
               <p class="line">Ce dist Floires a Blanceflor</p>
               <p class="line">Basies moi bele par amor</p>
               <p class="line">Blanceflor respont en baisant</p>
               <p class="line">Je vous aim plus que riens vivant</p>
               <p class="line">Et quant il laisse le venter</p>
               <p class="line">Dont se reposent de parler</p>
               <p class="line">Tant doucement s'entresgardoient</p>
               <p class="line">Que cert avis que il rioient</p>
               <p class="line">Au cief desus de cel tonblel</p>
               <p class="line">Avoit planté .i. arbrisel</p>
               <p class="line">Molt estoit biaus et bien foillies</p>
               <p class="line">Et de flors ert asses garnis</p>
               <p class="line">Totes sont cargies les brances</p>
               <p class="line">Et les flors noveles et blances</p>
               <p class="line">Cius arbres a a non benus</p>
               <p class="line">Ja .i. seul point n'en ardra fus</p>
               <p class="line">As pies par devers le solel</p>
               <p class="line">Avoit .i. coral brun vermel</p>
               <p class="line">Soussiel n'en a plus bele cose</p>
               <p class="line">Plus ert bele que flors de rose</p>
               <p class="line">Et d'autre part ot .i. cresmier</p>
               <p class="line">Et a senestre .i. balsamier</p>
               <p class="line">N'ert en cest siecle tele odour</p>
               <p class="line">Qui vausist cele de la flour</p>
               <p class="line">Car de l'un basmes decouroit</p>
               <p class="line">Et de l'autre cresmes caoit</p>
               <p class="line">Cil qui les .ii. arbres planterent</p>
               <p class="line">Trestos les dieus en conjurerent</p>
               <p class="line">A il planter tel conjur i firent</p>
               <p class="line">Que toustans cil arbre florirent</p>
               <p class="line">Bien sont flouri cil arbrisel</p>
               <p class="line">Toustans i cantent .m. oisel</p>
               <p class="line">La oissies tel melodie</p>
               <p class="line">Onques tele ne fu oie</p>
               <p class="line">Tel melodie demenoient</p>
               <p class="line">Li oisel qui illoec cantoient</p>
               <p class="line">Se damoisiaus les escoutast</p>
               <p class="line">Ne pucele por qu'ele amast</p>
               <p class="line">De ces dous cans que il oissent</p>
               <p class="line">D'amors si tres fort espresissent</p>
               <p class="line">Qu'il se courussent embracier</p>
               <p class="line">L'uns l'autre doucement baisier</p>
               <p class="line">Se nules gens les escoutaissent</p>
               <p class="line">Qui ja d'amor ne se penaissent</p>
               <p class="line">De la douçor que il oissent</p>
               <p class="line">Isnellepas s'en endormissent</p>
               <p class="line">Entre .iiii. arbres se gisoit</p>
               <p class="line">Cele tonbe qui faite estoit</p>
               <p class="line">Onques mais por une pucele</p>
               <p class="line">Ne cuit que fust faite tant bele</p>
               <p class="line">De rices listes ert listee</p>
               <p class="line">De cieus esmaus avironee</p>
               <p class="line">Pieres i a qui vertus ont</p>
               <p class="line">Et molt grans miracles i font</p>
               <p class="line">Jagonses saffirs calcedoines</p>
               <p class="line">Et esmeraudes et sardoines</p>
               <p class="line">Pelles coraus et crisolites</p>
               <p class="line">Et diamans et amecites</p>
               <p class="line">Et ciers bericles et filates</p>
               <p class="line">Jaspes topaces et acates</p>
               <p class="line">Toute ert la tonbe neelee</p>
               <p class="line">De lor d'Arrabe bien letree</p>
               <p class="line">Les letres de fin or estoient</p>
               <p class="line">Et en lisant çou racontoient</p>
               <p class="line">Ci gist la bele Blanceflor</p>
               <p class="line">A cui Flores ot grant amor</p>
               <p class="line">Atant es Flore repairié</p>
               <p class="line">Quant de son maistre ot le congié</p>
               <p class="line">Il descent jus del palefroi</p>
               <p class="line">En la sale devant le roi</p>
               <p class="line">Son pere et sa mere salue</p>
               <p class="line">Puis lor demande de sa drue</p>
               <p class="line">Cil se taisent de respons rendre</p>
               <p class="line">Isnelement es cambres entre</p>
               <p class="line">La mere a la mescine trueve</p>
               <p class="line">A cui son corage descuevre</p>
               <p class="line">Dame fait il u est m'amie</p>
               <p class="line">Cele respont el ni est mie</p>
               <p class="line">U est ne sai vous l'apeles</p>
               <p class="line">Ne sai quel part vous me gabes</p>
               <p class="line">Celes le vus sire nonal</p>
               <p class="line">Par diu fait il çou est grant mal</p>
               <p class="line">Quant cele mais celer nel puet</p>
               <p class="line">Pitié ot grant plorer l'estuet</p>
               <p class="line">En plourant li a dit morte est</p>
               <p class="line">Puet estre voirs oïl voirs est</p>
               <p class="line">Que si est morte Blanceflour</p>
               <p class="line">Voire fait ele por vostre amor</p>
               <p class="line">Ele mentoit a essient</p>
               <p class="line">C'au roi en ot fait sairement</p>
               <p class="line">Quant Flores ot qu'ele estoit morte</p>
               <p class="line">Molt durement se desconforte</p>
               <p class="line">La color pert li cuers li ment</p>
               <p class="line">Tos pasmes ciet el pavement</p>
               <p class="line">La crestiiene s'esbahi</p>
               <p class="line">De la paor jeta .i. cri</p>
               <p class="line">Li cris fu haus que li rois l'ot</p>
               <p class="line">Courant i vint que plus tost pot</p>
               <p class="line">La roine ireva courant</p>
               <p class="line">Grant doel ont fait de lor enfant</p>
               <p class="line">Il s'est pasmes en molt poi d'eure</p>
               <p class="line">.iii. fois quant revint forment pleure</p>
               <p class="line">A mors fait il por coi m'oublie</p>
               <p class="line">Quant perdu ai ensi m'amie</p>
               <p class="line">Dame fait il car me menes</p>
               <p class="line">A se tonbe se le saves</p>
               <p class="line">Li rois a la tonbe l'en maine</p>
               <p class="line">Flores i va a molt grant paine</p>
               <p class="line">Et vit l'escrit de Blanceflor</p>
               <p class="line">Qui envers Flore ot grant amor</p>
               <p class="line">.iii. fois le list lors sa pasmé</p>
               <p class="line">Ains c'un seul mot eust parlé</p>
               <p class="line">Apres s'assist li damoisel</p>
               <p class="line">De sor la piere del tonblel</p>
               <p class="line">Durement commence a plorer</p>
               <p class="line">Puis en plorant prist a parler</p>
               <p class="line">Oi Blanceflor Banceflor</p>
               <p class="line">Ja fumes nos né en .i. jor</p>
               <p class="line">Et en une nuit engenré</p>
               <p class="line">Si com nos meres ont conté</p>
               <p class="line">Nouri avons esté ensamble</p>
               <p class="line">Bien deussons si com moi sanble</p>
               <p class="line">Ens en .i. jor issir de vie</p>
               <p class="line">Se l'amors fust a droit partie</p>
               <p class="line">Ahi Blanceflor cler visage</p>
               <p class="line">Onques feme de vostre eage</p>
               <p class="line">Ne vi plus bele ne plus sage</p>
               <p class="line">De coi que fuissies de parage</p>
               <p class="line">Morte estes precieuse jeme</p>
               <p class="line">Jamais ne n'ert plus bele feme</p>
               <p class="line">Nus hom ne porroit pas descrire</p>
               <p class="line">Vostre biauté ne bouce dire</p>
               <p class="line">Car la matere teus seroit</p>
               <p class="line">Que nus hom a cief nel trairoit</p>
               <p class="line">Sa crigne son cief son visage</p>
               <p class="line">Quel descriroit molt seroit sage</p>
               <p class="line">Ha tenre face couloree</p>
               <p class="line">Desor vous ne fu onques nee</p>
               <p class="line">Qui portast si bien caasté</p>
               <p class="line">Savies la forme de biauté</p>
               <p class="line">Bele estiies et honerable</p>
               <p class="line">Et as besoigneus secourable</p>
               <p class="line">En vous n'avoit point de folie</p>
               <p class="line">Ne nus ni trova lecerie</p>
               <p class="line">Petit et grant tot vous amoient</p>
               <p class="line">Por la bonté qu'en vous trovoient</p>
               <p class="line">Bele forment nos entramiens</p>
               <p class="line">Et en estrivant consilliens</p>
               <p class="line">L'uns a l'autre son bon disoit</p>
               <p class="line">En latin nus ne l'entendoit</p>
               <p class="line">Ha mors tant par es envieuse</p>
               <p class="line">De pute part contralieuse</p>
               <p class="line">Ja apelee ne seras</p>
               <p class="line">Ne ciaus qui t'aimment n'ameras</p>
               <p class="line">Et ciaus qui te heent plus aimmes</p>
               <p class="line">Et la u ne voelent les mainnesines.}</p>
               <p class="line">Quant hom mius vaut et il doit vivre</p>
               <p class="line">Dont t'entremes de lui ocirre</p>
               <p class="line">Quant doit avoir en son jovent</p>
               <p class="line">Joie tu li taus sontiument</p>
               <p class="line">Mais quant vois aucun mendiant</p>
               <p class="line">Qui de viellece va tranlant</p>
               <p class="line">Il t'apele por sa viellece</p>
               <p class="line">Ne veus oïr sa grant destrece</p>
               <p class="line">En pais le lais car ne te doute</p>
               <p class="line">Mais celui prens qui te redoute</p>
               <p class="line">Eskiu le fais de toute gent</p>
               <p class="line">Voir molt ovras vilainement</p>
               <p class="line">Quant tu m'amie me tolis</p>
               <p class="line">Qui viure vausist a toudis</p>
               <p class="line">Et or grignor quant voel morir</p>
               <p class="line">Et jou t'apel nel veus oir</p>
               <p class="line">Mors tu me fuis jou te sivrai</p>
               <p class="line">Se te repons jou te querrai</p>
               <p class="line">Par diu qui de cuer veut morir</p>
               <p class="line">Ne li pues pas longes guencir</p>
               <p class="line">Quant aucuns dolereus t'apele</p>
               <p class="line">Adont torne bien ta roelle</p>
               <p class="line">Tu veus avoir regré et pes</p>
               <p class="line">Adont te heent bien ades</p>
               <p class="line">Par foi mais ne te proierai</p>
               <p class="line">Ains qu'il soit vespres m'ocirrai</p>
               <p class="line">Des or mais haic jou ceste vie</p>
               <p class="line">Quant j'ai perdu ma douce amie</p>
               <p class="line">M'ame le m'amie sivra</p>
               <p class="line">En Camp Flori le trovera</p>
               <p class="line">U el keut encontre moi flors</p>
               <p class="line">Car molt se fie en nos amours</p>
               <p class="line">Molt hastivement le sivrai</p>
               <p class="line">Et au plus tost com ains porrai</p>
               <p class="line">Ele m'ara procainement</p>
               <p class="line">En Camp Flori u el m'atent</p>
               <p class="line">Signor molt se dementoit Floire</p>
               <p class="line">Des puis qu'il revint de Montoire</p>
               <p class="line">Ne fu lies par nuit ne par jour</p>
               <p class="line">Sa vie est molt en grant dolour</p>
               <p class="line">S'il eust une nue espee</p>
               <p class="line">Tost l'eust en son cuer boutee</p>
               <p class="line">N'en a nule ce poise li</p>
               <p class="line">Li rois li va criant merci</p>
               <p class="line">La roine tout eusement</p>
               <p class="line">Mais ni valent confortement</p>
               <p class="line">Ne puet oublier Blanceflor</p>
               <p class="line">Por li en pleure nuit et jor</p>
               <p class="line">Li rois mande .i. encanteor</p>
               <p class="line">Ne savoit on a icel jour</p>
               <p class="line">Nul millor trover ne son per</p>
               <p class="line">Tres bien faisoit home tranler</p>
               <p class="line">De la piere faisoit fromages</p>
               <p class="line">Encanteres estoit molt sages</p>
               <p class="line">Les bues faisoit en l'air voler</p>
               <p class="line">Et les asnes faisoit harper</p>
               <p class="line">Qui li donast .xii. deniers</p>
               <p class="line">Sa teste trencast volentiers</p>
               <p class="line">Tantost com il l'avoit trencié</p>
               <p class="line">Et a home l'avoit baillié</p>
               <p class="line">Demandoit lui ai toi gabé</p>
               <p class="line">As tu ma teste oïl par dé</p>
               <p class="line">Çou li respondoit li vilains</p>
               <p class="line">Quant il regardoit en ses mains</p>
               <p class="line">Trovoit u laisarde u culueure</p>
               <p class="line">Par ingremance faisoit l'oevre</p>
               <p class="line">Quant il ert en grant assanlee</p>
               <p class="line">De son nes issoit la fumee</p>
               <p class="line">Tele c'on nel peust veoir</p>
               <p class="line">Ne ja son estre apercevoir</p>
               <p class="line">Tantost com il voloit souffler</p>
               <p class="line">Faisoit le palais alumer</p>
               <p class="line">Çou lor ert vis que çou faisoit</p>
               <p class="line">Molt les tenoit en grant destroit</p>
               <p class="line">Lors veissies homes fuir</p>
               <p class="line">Hors del palais por aus garir</p>
               <p class="line">Quant issent hors de la maison</p>
               <p class="line">Lors se tienent por mal bricon</p>
               <p class="line">Et quant regardoient arriere</p>
               <p class="line">Ne veoient nule lumiere</p>
               <p class="line">Por fol se tient li plus senes</p>
               <p class="line">Arrier est cascuns retornes</p>
               <p class="line">Dedens la sale qui ains ains</p>
               <p class="line">Moines veoient et nonains</p>
               <p class="line">Cascune none tient son moine</p>
               <p class="line">Sor son col et .i. coutel torne</p>
               <p class="line">Or le voient et or nel voient</p>
               <p class="line">Dont sorent bien que fol estoient</p>
               <p class="line">Quant il criement encantement</p>
               <p class="line">Li rois l'apele boinement</p>
               <p class="line">Barbarin frere .i. ju me fai</p>
               <p class="line">Del mien volentiers te donrai</p>
               <p class="line">Cil dist volentiers sans defois</p>
               <p class="line">Sees trestout et vous dans rois</p>
               <p class="line">Vos sees tantost et isnel</p>
               <p class="line">Ja verres venir .i. oisel</p>
               <p class="line">Li rois s'assist et l'oisiaus vint</p>
               <p class="line">Or entendes k'en son bec tint</p>
               <p class="line">Çou estoit une tourterele</p>
               <p class="line">En son bec tint une roelle</p>
               <p class="line">La roelle estoit .i. topace</p>
               <p class="line">Qui plus estoit clere que glace</p>
               <p class="line">Et si estoit .xii. pies lee</p>
               <p class="line">Une ymage i avoit formee</p>
               <p class="line">D'or estoit grant com .i. vilains</p>
               <p class="line">Une harpe tint en ses mains</p>
               <p class="line">Et harpe le lai d'Orphey</p>
               <p class="line">Onques nus hom plus n'en oi</p>
               <p class="line">Et le montee et la valee</p>
               <p class="line">Cil qui l'oent molt lor agree</p>
               <p class="line">Atant es vous .i. chevalier</p>
               <p class="line">Mervilleus saus sor son destrier</p>
               <p class="line">De cors n'avoit mie .ii. pies</p>
               <p class="line">De gambes ert si alongies</p>
               <p class="line">Asses plus que toise et demie</p>
               <p class="line">Lors cantoit clere melodie</p>
               <p class="line">A grant mervelle lor plaisoit</p>
               <p class="line">Flores nul point ni entendoit</p>
               <p class="line">Trestout mainent joie et baudor</p>
               <p class="line">Flores ne puet por Blanceflor</p>
               <p class="line">Le ju ne pooit esgarder</p>
               <p class="line">Hors du palais s'en va ester</p>
               <p class="line">Tost en fist percevoir le roi</p>
               <p class="line">Barbarin frere entent a moi</p>
               <p class="line">Oste tes jus ne juer plus</p>
               <p class="line">Volentiers sire nel refus</p>
               <p class="line">Cil deffait son conjurement</p>
               <p class="line">Li ju s'en vont isnelement</p>
               <p class="line">Çou ert avis a l'assanlee</p>
               <p class="line">Que la maisons soit alumee</p>
               <p class="line">La terre tranle vis lor fu</p>
               <p class="line">De la paor sont tout kau</p>
               <p class="line">Ni a si hardi qui ne tranle</p>
               <p class="line">Endormi sont desous .i. tranle</p>
               <p class="line">Fors seul Floire qui s'en issi</p>
               <p class="line">Sacies que pas ne sen dormi</p>
               <p class="line">S'amie ne puet oublier</p>
               <p class="line">En son cuer prent a porpenser</p>
               <p class="line">Com el disoit dous amis Floire</p>
               <p class="line">Aler en deves a Montoire</p>
               <p class="line">Çou raconte Floires sovent</p>
               <p class="line">Son cuer avoit tristre et dolent</p>
               <p class="line">Sovent le veissies pasmer</p>
               <p class="line">Quant revient durement crier</p>
               <p class="line">Amie bele Blanceflor</p>
               <p class="line">Por vous morra a grant dolor</p>
               <p class="line">Floires si se va dementant</p>
               <p class="line">El palais sont trestout taisant</p>
               <p class="line">Et se dorment grant et petit</p>
               <p class="line">Floires est deseur tous maris</p>
               <p class="line">Porpensa soi qu'il s'ocirroit</p>
               <p class="line">Car talent de vivre n'avoit</p>
               <p class="line">A çou qu'il ert ensi pensans</p>
               <p class="line">Esgarde et vit les fosses grans</p>
               <p class="line">U li rois ot mis ses lions</p>
               <p class="line">.ii. en i ot fiers et felons</p>
               <p class="line">Porpensa soi que la iroit</p>
               <p class="line">Et dedens la fosse sauroit</p>
               <p class="line">As lions se feroit mangier</p>
               <p class="line">La vint ne vaut plus a targer</p>
               <p class="line">Ançois que il entrast dedens</p>
               <p class="line">Une orison fist molt dolens</p>
               <p class="line">Damedieus peres souvrains</p>
               <p class="line">Qui as tote cose en tes mains</p>
               <p class="line">Home fesis a ta sanlance</p>
               <p class="line">Apres li donas habondance</p>
               <p class="line">Del fruit que avoies plenté</p>
               <p class="line">Tout mesis en sa volenté</p>
               <p class="line">Fors seulement sire la pome</p>
               <p class="line">Icele deffendis a home</p>
               <p class="line">Il en manga par son pechié</p>
               <p class="line">Par coi nos somes engignie</p>
               <p class="line">Par çou somes en tenebror</p>
               <p class="line">Moi et m'amie Blanceflor</p>
               <p class="line">Metes ensanle en Camp Flori</p>
               <p class="line">Biaus sire Dieus je vous enpri</p>
               <p class="line">Floires a s'orison fenie</p>
               <p class="line">En la fosse entre molt haut crie</p>
               <p class="line">Blanceflor bele douce amie</p>
               <p class="line">Por vous vaurai perdre la vie</p>
               <p class="line">Floires se met o les lions</p>
               <p class="line">Cil se metent a genillons</p>
               <p class="line">Signor çou trovons en l'estoire</p>
               <p class="line">Que molt grant joie font a Floire</p>
               <p class="line">Les mains li baisent et les pies</p>
               <p class="line">Sanlant font cascuns en soit lies</p>
               <p class="line">Floires les vit si l'en pesa</p>
               <p class="line">Ireement les apela</p>
               <p class="line">Lion lion ocies moi</p>
               <p class="line">Mais ne serai veus du roi</p>
               <p class="line">Mar mi envoia a Montoire</p>
               <p class="line">Avoi lion ocies Floire</p>
               <p class="line">Quant li rois seut prendre larons</p>
               <p class="line">Ses avies vous a livrisons</p>
               <p class="line">Or ensement me devoures</p>
               <p class="line">Lion lion car m'ocies</p>
               <p class="line">Floires ot le cuer molt dolent</p>
               <p class="line">Les lions fiert hardiement</p>
               <p class="line">Des puins autre armure ni a</p>
               <p class="line">Nus des lions ne la touca</p>
               <p class="line">Por rien que il lor face faire</p>
               <p class="line">Dist Floires lion deputaire</p>
               <p class="line">Tort aves quant ne m'ocies</p>
               <p class="line">Mieus vail que .i. leres asses</p>
               <p class="line">Et molt sui mildres a mangier</p>
               <p class="line">Et or faites de moi danger</p>
               <p class="line">Floires demaine grant dolor</p>
               <p class="line">Or oies del encanteor</p>
               <p class="line">L'encantement a fait fenir</p>
               <p class="line">Et les chevaliers desdormir</p>
               <p class="line">Ne sevent u il ont esté</p>
               <p class="line">Forment se tienent a gabé</p>
               <p class="line">Li rois demande Barbarin</p>
               <p class="line">Veistes Floire le mescin</p>
               <p class="line">Biaus sire oil perdu l'aves</p>
               <p class="line">J'espoir que jamais nel veres</p>
               <p class="line">Il est en la fosse au lion</p>
               <p class="line">Li rois l'entent et li baron</p>
               <p class="line">Pasmé caient el pavement</p>
               <p class="line">Por Floire sont trestot dolent</p>
               <p class="line">Li rois commenca a crier</p>
               <p class="line">Signor baron sans demorer</p>
               <p class="line">Ales ocirre les lions</p>
               <p class="line">Las caitis dist il que ferons</p>
               <p class="line">Quant nos avons Floire perdu</p>
               <p class="line">Malement nos est avenu</p>
               <p class="line">Perdu l'avons sans recourier</p>
               <p class="line">Ahi lion tristre mangier</p>
               <p class="line">Aves ore pris vraiement</p>
               <p class="line">A la fosse vont erranment</p>
               <p class="line">Que il nul point ni demorerent</p>
               <p class="line">Floire tot vif et sain troverent</p>
               <p class="line">Molt sont lié quant il l'ont trové</p>
               <p class="line">Hors de la fosse l'ont jeté</p>
               <p class="line">Si l'en mainent sus en la sale</p>
               <p class="line">Sa mere estoit por lui molt pale</p>
               <p class="line">Ses pere et sa mere sont lié</p>
               <p class="line">Floires n'ot pas le cuer haitié</p>
               <p class="line">Porpensa soi qu'il s'ocirra</p>
               <p class="line">Ains le vespre ja ni faura</p>
               <p class="line">Ce poise lui que il tant vit</p>
               <p class="line">Quant il n'a joie ne delit</p>
               <p class="line">Un grafe trait de son grafier</p>
               <p class="line">D'argent bien faite molt l'ot cier</p>
               <p class="line">Por Blanceflor qui li dona</p>
               <p class="line">Le darrain jor k'a lui parla</p>
               <p class="line">Quant il en ala a Montoire</p>
               <p class="line">Dont parla a sa grafe Floire</p>
               <p class="line">Grafe fait il por coi fu fait</p>
               <p class="line">Qui fu messages de cest plait</p>
               <p class="line">Moi te dona por ramembrer</p>
               <p class="line">De soi et a mon oes garder</p>
               <p class="line">Des ore fai çou que tu dois</p>
               <p class="line">A li m'envoie car c'est drois</p>
               <p class="line">En son cuer bouter le voloit</p>
               <p class="line">Quant sa mere çou aperçoit</p>
               <p class="line">Seure li court le grafe prent</p>
               <p class="line">Si le castie doucement</p>
               <p class="line">Mere que mere por morir</p>
               <p class="line">Ne pora mais ce doel soffrir</p>
               <p class="line">Fui fait ele molt es enfans</p>
               <p class="line">Quant de ta mort es porquerans</p>
               <p class="line">N'est soussiel hom s'il doit morir</p>
               <p class="line">Et de la mort puisse sortir</p>
               <p class="line">Mius ne vausist estre mesel</p>
               <p class="line">Et ladres vivre en .i. bordel</p>
               <p class="line">Que mort avoir ne le trespas</p>
               <p class="line">Fius mort soffrir ce n'est pas gas</p>
               <p class="line">Se vous ensi vous ocies</p>
               <p class="line">En Camp Flori ja n'enterres</p>
               <p class="line">Ne vous ne verres Blanceflor</p>
               <p class="line">Cil cans ne reçoit pecheor</p>
               <p class="line">En infer sans calenge droit</p>
               <p class="line">La ires biaus fius orendroit</p>
               <p class="line">Minor Choas Rodomadus</p>
               <p class="line">Cil sont jugeor de la jus</p>
               <p class="line">En infer font lor jugement</p>
               <p class="line">Cil vous metroient el torment</p>
               <p class="line">La u est Dido et Biblis</p>
               <p class="line">Qui por amor furent ocis</p>
               <p class="line">Qui par infer vont duel faisant</p>
               <p class="line">Et en infer lor drus querant</p>
               <p class="line">Eles les quierent et querront</p>
               <p class="line">Tos jors ne ja nes troveront</p>
               <p class="line">Biaus dous ciers fius or te conforte</p>
               <p class="line">Car ains l'aras vive que morte</p>
               <p class="line">Jou cuit trover tel medecine</p>
               <p class="line">Par coi revenra la mescine</p>
               <p class="line">Plorant en est venue au roi</p>
               <p class="line">Sire fait ele entent a moi</p>
               <p class="line">Jou te requier por Diu le grant</p>
               <p class="line">K'aies pitié de ton enfant</p>
               <p class="line">Ja s'ocesist foi que doi Diu</p>
               <p class="line">D'une grafe quant l'aperciu</p>
               <p class="line">Car ainc qu'il s'en eust garni</p>
               <p class="line">Des mains le grafe li toli</p>
               <p class="line">Dame fait il et cor souffres</p>
               <p class="line">Cest duel laira vous le verres</p>
               <p class="line">Voire fait ele par morir</p>
               <p class="line">Car il morra por çou soffrir</p>
               <p class="line">De .xii. enfans plus n'en avons</p>
               <p class="line">Et cestui de gré si perdons</p>
               <p class="line">Si dira on par cest pais</p>
               <p class="line">Que nos de gré l'avons ocis</p>
               <p class="line">Dame fait il quant le loes</p>
               <p class="line">Dites li dont se vous voles</p>
               <p class="line">Car tot ensanle les avres</p>
               <p class="line">U ambesdeus por l'un perdres</p>
               <p class="line">La dame ot lors le cuer joiant</p>
               <p class="line">Repairie est a son enfant</p>
               <p class="line">Biaus fius fait ele par engien</p>
               <p class="line">Par le ton pere et par le mien</p>
               <p class="line">Fesins cest tonblel faire ci</p>
               <p class="line">El ni est pas mais tot ensi</p>
               <p class="line">Voliemes que tu l'oubliasses</p>
               <p class="line">Et par no consel espousaisses</p>
               <p class="line">La fille d'aucun rice roi</p>
               <p class="line">Qui honerast et nos et toi</p>
               <p class="line">Nos voliemes que Blanceflor</p>
               <p class="line">N'eust a toi plus nule amor</p>
               <p class="line">Por çou que crestiiene estoit</p>
               <p class="line">Poure cose de bas endroit</p>
               <p class="line">En autre terre l'ont menee</p>
               <p class="line">Marceant qui l'ont acatee</p>
               <p class="line">Fius fait ele por Diu merci</p>
               <p class="line">Car tot est voirs çou que je di</p>
               <p class="line">Cest grant doel fius ne maine mais</p>
               <p class="line">En cest pais remain en pais</p>
               <p class="line">Quant il l'oi si fu pensis</p>
               <p class="line">Adont s'est .i. bien peu assis</p>
               <p class="line">Puis a sa mere regardé</p>
               <p class="line">Et li a errant demandé</p>
               <p class="line">Dame fait il dites vous voir</p>
               <p class="line">Fius fait ele tel pues savoir</p>
               <p class="line">Atant la piere ont soslevee</p>
               <p class="line">Quant il desous ne l'a trovee</p>
               <p class="line">Diu en rent grasses et mercie</p>
               <p class="line">Quant sot que vive estoit s'amie</p>
               <p class="line">Quant il le sot errant jura</p>
               <p class="line">Que il querre par tout l'ira</p>
               <p class="line">Molt se vante qu'il l'ira querre</p>
               <p class="line">Ja n'ert en si sauvage terre</p>
               <p class="line">Qu'il ne le truist puis revenra</p>
               <p class="line">A grant joie le ramenra</p>
               <p class="line">Sa joie li fait oublier</p>
               <p class="line">Tot le travail de li trover</p>
               <p class="line">Signor ne vous esmervillies</p>
               <p class="line">Car qui d'amor s'est justicies</p>
               <p class="line">Çou cuide faire certement</p>
               <p class="line">Dont s'esmervellent molt de gent</p>
               <p class="line">Çou truevon el livre Caton</p>
               <p class="line">Que pas ne cuidera nus hom</p>
               <p class="line">K'estre puist fait çou que sera</p>
               <p class="line">Cil qui d'amors espris sera</p>
               <p class="line">De çou qu'est vive fait grant joie</p>
               <p class="line">Et dist qu'il ne li caut qui l'oie</p>
               <p class="line">Li rois en fu joians et lies</p>
               <p class="line">Quant il le vit et puis iries</p>
               <p class="line">D'aler querre la damoisele</p>
               <p class="line">Quant il de li ne set novele</p>
               <p class="line">Ne ne set dire ne penser</p>
               <p class="line">U il le doie querre aler</p>
               <p class="line">Li rois quant içou dire oi</p>
               <p class="line">Forment en ot le cuer mari</p>
               <p class="line">Le consel blasme a la roine</p>
               <p class="line">Par cui il vendi la mescine</p>
               <p class="line">L'eure maudist que fu vendue</p>
               <p class="line">Car son fil pert quant l'a perdue</p>
               <p class="line">.M. mars d'argent por li donroit</p>
               <p class="line">Et quank'ot arriere rendroit</p>
               <p class="line">S'il le trovoit mais non fera</p>
               <p class="line">Voelle u non s'en consierra</p>
               <p class="line">Fius fait li rois cor remanes</p>
               <p class="line">Par foi fait il grant tort aves</p>
               <p class="line">Com plus mon oirre hasteres</p>
               <p class="line">Et moi et li plus tost rares</p>
               <p class="line">Fius quant remanoir ne voles</p>
               <p class="line">Dites u querre le deves</p>
               <p class="line">Car vostre volenté ferai</p>
               <p class="line">Çou que mestiers ert vous donrai</p>
               <p class="line">Ciers pailes et or et argent</p>
               <p class="line">Biaus dras et mules en present</p>
               <p class="line">Sire fait il or m'escoutes</p>
               <p class="line">Vostre merci et si l'orres</p>
               <p class="line">Comme marceans le querrai</p>
               <p class="line">.vii. somiers auoec moi menrai</p>
               <p class="line">Les .ii. cargies d'or et d'argent</p>
               <p class="line">Et de vaissiaus a mon talent</p>
               <p class="line">Li tiers de monees deniers</p>
               <p class="line">Car tos jors me sera mestiers</p>
               <p class="line">Et les .ii. sire de ciers dras</p>
               <p class="line">Des millors que tu troveras</p>
               <p class="line">Les daarrains de sebelines</p>
               <p class="line">De cieres piaus de marterines</p>
               <p class="line">Et .vii. homes a .vii. somiers</p>
               <p class="line">Et avoec moi .iii. escuiers</p>
               <p class="line">Qui nostre marcie porquerront</p>
               <p class="line">Et nos cevaus nos garderont</p>
               <p class="line">Vostre cambrelenc sire roi</p>
               <p class="line">S'il vous plaist envoies o moi</p>
               <p class="line">Car bien set vendre et acater</p>
               <p class="line">Et au besoing consel doner</p>
               <p class="line">Par tot sera nostre okisons</p>
               <p class="line">Nostre marcié querant alons</p>
               <p class="line">Et se nos le poons avoir</p>
               <p class="line">Por nul marcié de nostre avoir</p>
               <p class="line">Nos en donrons molt largement</p>
               <p class="line">Puis revenrons hastivement</p>
               <p class="line">Li enfes fine sa raison</p>
               <p class="line">Et li rois fu molt gentius hom</p>
               <p class="line">Trestot li a aparillié</p>
               <p class="line">Quant vint au prendre le congié</p>
               <p class="line">Li rois la coupe a demandee</p>
               <p class="line">Qui por Blanceflor fu donee</p>
               <p class="line">Fius fait il cesti porteras</p>
               <p class="line">Puet estre que por li aras</p>
               <p class="line">Celi qui por li fu vendue</p>
               <p class="line">Sire qui Blanceflor ma drue</p>
               <p class="line">Voire fait il en moie foi</p>
               <p class="line">Li rois li done .i. palefroi</p>
               <p class="line">Qui dune part estoit tos blans</p>
               <p class="line">De l'autre rouges comme sans</p>
               <p class="line">La soussele ert d'un paile cier</p>
               <p class="line">Tresbien ovree a eskekier</p>
               <p class="line">Toute la sele et li arçon</p>
               <p class="line">Fu de la coste d'un pisson</p>
               <p class="line">Sa colors inde et vermelle</p>
               <p class="line">Naturelment a grant mervelle</p>
               <p class="line">Ens est faite par entaillure</p>
               <p class="line">Li ors assis par molt grant cure</p>
               <p class="line">La covreture de la sele</p>
               <p class="line">Ert d'un brun paile de Castele</p>
               <p class="line">Tote floree a flors d'orfrois</p>
               <p class="line">Tel le voloit avoir li rois</p>
               <p class="line">Les estrivieres et les caingles</p>
               <p class="line">De soie avoec les contrecaingles</p>
               <p class="line">Lacies mervilleusement</p>
               <p class="line">Toutes les boucles sont d'argent</p>
               <p class="line">Li estrier valent .i. castel</p>
               <p class="line">D'or fin sont ovré a noiel</p>
               <p class="line">Li frams est molt biaus et molt ciers</p>
               <p class="line">Onques n'ot millor chevaliers</p>
               <p class="line">La cavecure estoit d'or</p>
               <p class="line">Les pieres valent .i. tresor</p>
               <p class="line">Qui a blanc esmail sont assises</p>
               <p class="line">De lius en lius par entremises</p>
               <p class="line">Ne vous puis pas ne ne me plest</p>
               <p class="line">A aconter que cascune est</p>
               <p class="line">Li frains si est de lor d'Espaigne</p>
               <p class="line">Asses mieus valoient les raignes</p>
               <p class="line">Que lors ne les pieres ne font</p>
               <p class="line">Que toutes precieuses sont</p>
               <p class="line">Les resnes de fin or estoient</p>
               <p class="line">De la u du frain departoient</p>
               <p class="line">Trestout ensi aparillié</p>
               <p class="line">La li rois a Floire baillié</p>
               <p class="line">Et la roine son anel</p>
               <p class="line">A mis el doit au damoisel</p>
               <p class="line">Fius fait ele or le gardes bien</p>
               <p class="line">Tant com l'ares mar cremes rien</p>
               <p class="line">Car vous ja rien ne requeries</p>
               <p class="line">Que tost u tart que vous n'aies</p>
               <p class="line">Il prent l'anel si l'en mercie</p>
               <p class="line">Et dist encor l'avra m'amie</p>
               <p class="line">Atant a congié demandé</p>
               <p class="line">Li rois en plorant l'a doné</p>
               <p class="line">A sa mere rapris congié</p>
               <p class="line">Et ele l'a .c. fois baisié</p>
               <p class="line">La les veissies molt plorer</p>
               <p class="line">Lor puins tordre lor crins tirer</p>
               <p class="line">Et tel duel faire au departir</p>
               <p class="line">Com sel veissent dont morir</p>
               <p class="line">Atant s'en est Floire ales</p>
               <p class="line">De tos fu a Diu conmandes</p>
               <p class="line">Es les vous hors de la cité</p>
               <p class="line">ses homes a bien atorné</p>
               <p class="line">Il et li cambrelens consellent</p>
               <p class="line">Et lor jornees apparellent</p>
               <p class="line">Au port voelent primes aler</p>
               <p class="line">U Blanceflor entra en mer</p>
               <p class="line">Tant ont erré qu'il sont venu</p>
               <p class="line">Cies .i. borgois et descendu</p>
               <p class="line">Qui maisons ot larges et grans</p>
               <p class="line">A herbregier les marceans</p>
               <p class="line">Quant li ceval estable sont</p>
               <p class="line">Fuerre et avaine a plenté ont</p>
               <p class="line">Et cil a cui fu conmandé</p>
               <p class="line">As estaus del bourc sont alé</p>
               <p class="line">Chars i acatent des plus cieres</p>
               <p class="line">Qu'il ont trovees de manieres</p>
               <p class="line">Car li sire a bien conmandé</p>
               <p class="line">Qu'il en aient a grant plenté</p>
               <p class="line">Et pain et vin en font porter</p>
               <p class="line">Molt aprestent rice souper</p>
               <p class="line">Marceant dient que il sont</p>
               <p class="line">Por lor marcié mer passeront</p>
               <p class="line">Floire dient k'est lor signor</p>
               <p class="line">Siens est l'avoirs n'est mie lor</p>
               <p class="line">Quant il furent asseuré</p>
               <p class="line">Et lor mangier ont apresté</p>
               <p class="line">Napes font metre et vont laver</p>
               <p class="line">Puis si s'assient au souper</p>
               <p class="line">Li ostes c'on clamoit richier</p>
               <p class="line">S'assist avoec tot sans danger</p>
               <p class="line">Il l'onera molt et tint chier</p>
               <p class="line">Et semont sovent de mangier</p>
               <p class="line">La table fu molt marceande</p>
               <p class="line">Grant plenté i ot de viande</p>
               <p class="line">Tres bien les servent li sergant</p>
               <p class="line">Vin aportent a espandant</p>
               <p class="line">En coupes en hanas d'argent</p>
               <p class="line">Aportent cler vin et piument</p>
               <p class="line">Li marceant travillié furent</p>
               <p class="line">Asses i mangierent et burent</p>
               <p class="line">Sovent dient por le bon vin</p>
               <p class="line">Que il ont l'ostel Saint Martin</p>
               <p class="line">Cil se deduisent liement</p>
               <p class="line">Floire a Blanceflor entent</p>
               <p class="line">Por le boin vin pas ne l'oublie</p>
               <p class="line">Sans li ne prise rien sa vie</p>
               <p class="line">Por li sovent s'entroublioit</p>
               <p class="line">Et par fondement souspiroit</p>
               <p class="line">Et ne donoit garde a sa main</p>
               <p class="line">Se il prendoit u car u pain</p>
               <p class="line">L'ostesse l'a bien regardé</p>
               <p class="line">Du keute a son signor bouté</p>
               <p class="line">Sire fait ele aves veu</p>
               <p class="line">Com cius enfes s'a contenu</p>
               <p class="line">Son mangier laist por le penser</p>
               <p class="line">Sovent le voi molt souspirer</p>
               <p class="line">Par mon cief n'est pas marceans</p>
               <p class="line">Gentius hom est et waukerans</p>
               <p class="line">Dont a l'enfant a raison mis</p>
               <p class="line">Sire fait ele molt es pensis</p>
               <p class="line">A cest mangier t'ai esgardé</p>
               <p class="line">Poi as mangié molt as pensé</p>
               <p class="line">Çou que as pris de cest mangier</p>
               <p class="line">Seroit legier a eslegier</p>
               <p class="line">Autretel vi jou l'autre jor</p>
               <p class="line">De damoisele Blanceflor</p>
               <p class="line">Ensi se noma ele a moi</p>
               <p class="line">El vous resanle en moie foi</p>
               <p class="line">Bien poes estre d'un eage</p>
               <p class="line">Si vous resanle du visage</p>
               <p class="line">Ensement au manger pensoit</p>
               <p class="line">Et .i. sien ami regretoit</p>
               <p class="line">Floire cui amie ele estoit</p>
               <p class="line">Por lui tolir on le vendoit</p>
               <p class="line">Ele fu çaiens .xv. jors</p>
               <p class="line">Ses regres fu ades en plors</p>
               <p class="line">Floire son ami regretoit</p>
               <p class="line">Et nuit et jor por lui ploroit</p>
               <p class="line">Fors de cest dit tos jors ert mue</p>
               <p class="line">Ele fu a cest port vendue</p>
               <p class="line">Cil qui l'acaterent disoient</p>
               <p class="line">K'en Babiloine l'en menroient</p>
               <p class="line">Et par verité se vantoient</p>
               <p class="line">Qu'il au double i gaaigneroient</p>
               <p class="line">Quant Floire s'amie ot nommer</p>
               <p class="line">Et de li certement parler</p>
               <p class="line">De la joie tos s'esbahi</p>
               <p class="line">Ainc n'en sot mot si abati</p>
               <p class="line">Le vin qui devers lui estoit</p>
               <p class="line">A .i. coutel que il tenoit</p>
               <p class="line">L'ostes s'escrie il est fourfais</p>
               <p class="line">Amendes nos sera cius plais</p>
               <p class="line">Çou est voirs çou dient trestuit</p>
               <p class="line">Car lié en sont por le deduit</p>
               <p class="line">Floire une coupe d'or fin</p>
               <p class="line">A fait enplir de molt bon vin</p>
               <p class="line">Tous lies a la dame le tent</p>
               <p class="line">Iceste fait il vous present</p>
               <p class="line">Por çou que m'aves dit novele</p>
               <p class="line">De Blanceflor la damoisele</p>
               <p class="line">Por li est çou que jou pensoie</p>
               <p class="line">A cest mangier et souspiroie</p>
               <p class="line">Et por içou que ne savoie</p>
               <p class="line">Quel part jou querre le devoie</p>
               <p class="line">Or le sivrai en Babiloine</p>
               <p class="line">Ne le lairai por nul essoine</p>
               <p class="line">Apres dist li vins respandus</p>
               <p class="line">Bien est raisons qu'il soit rendus</p>
               <p class="line">Tant en faites sor moi venir</p>
               <p class="line">Com il vous venra a plaisir</p>
               <p class="line">Adont sali .i. pautoniers</p>
               <p class="line">S'en aporta .iiii. sestiers</p>
               <p class="line">Boire li donent par amende</p>
               <p class="line">Puis li dient la coupe rende</p>
               <p class="line">A l'oste quant aura beu</p>
               <p class="line">Il en boit puis li a rendu</p>
               <p class="line">Et li autre par la maison</p>
               <p class="line">De vin boivent par contencon</p>
               <p class="line">Li plus povres se tint a rice</p>
               <p class="line">Et de grant hardement sa fice</p>
               <p class="line">Cil se deduisent liement</p>
               <p class="line">Atant es vous torné le vent</p>
               <p class="line">Li vespres ert bien a vespres</p>
               <p class="line">Et li flos tost au port montes</p>
               <p class="line">Li airs est clers nes et seris</p>
               <p class="line">Et li cieus trestous esclarcis</p>
               <p class="line">Ce dient li maistre des nes</p>
               <p class="line">Du vent orent tos plains lor tres</p>
               <p class="line">Longement sejorné i ont</p>
               <p class="line">Et de passer desirant sont</p>
               <p class="line">Floire quant l'ot molt s'en fait lies</p>
               <p class="line">Del aler s'est aparillies</p>
               <p class="line">Quant son conroi ot acuité</p>
               <p class="line">A son oste a du sien doné</p>
               <p class="line">Son estrumant a molt proié</p>
               <p class="line">Et il li a bien otroié</p>
               <p class="line">Que a cel port l'arivera</p>
               <p class="line">Se Diu plaist com plus tost porra</p>
               <p class="line">Dont il li avoit devisé</p>
               <p class="line">Vers Babiloine la cité</p>
               <p class="line">Car di cel jor en .i. seul mois</p>
               <p class="line">I assanlera cascuns rois</p>
               <p class="line">Qui de l'amiral terre tienent</p>
               <p class="line">Trestout ensanle a sa cort vienent</p>
               <p class="line">A une feste qu'il tenra</p>
               <p class="line">S'adont fait il estoie la</p>
               <p class="line">Mes toursiaus puet estre vendroie</p>
               <p class="line">Si cuit que jou i gaigneroie</p>
               <p class="line">Li vens fu boins l'air orent cler</p>
               <p class="line">Atant se sont empaint en mer</p>
               <p class="line">A retraiant por avoir bort</p>
               <p class="line">Toutes les nes issent du port</p>
               <p class="line">Le tref ont tost desharneskié</p>
               <p class="line">Et sus dusc'a tores sacié</p>
               <p class="line">Li vens si prent por faire ester</p>
               <p class="line">Atant es Floire en haute mer</p>
               <p class="line">En la nef a mis tel conroi</p>
               <p class="line">Com il convient a fil de roi</p>
               <p class="line">.viii. jors tos plains par mer erra</p>
               <p class="line">Que nule terre ne trova</p>
               <p class="line">Au nueme jor sont arivé</p>
               <p class="line">Tot droit a Baudas la cité</p>
               <p class="line">Qui sist sor une roce bise</p>
               <p class="line">Desor le port en haut assise</p>
               <p class="line">La puet on veir et esmer</p>
               <p class="line">.c. lives loing quant il fait cler</p>
               <p class="line">Bien sot tenir li notonier</p>
               <p class="line">A la cité le droit sentier</p>
               <p class="line">Çou est li pors dont le requist</p>
               <p class="line">Floire quant en la mer se mist</p>
               <p class="line">D'illoec porra en .iiii. jours</p>
               <p class="line">D'iver que on tient as plus cours</p>
               <p class="line">Venir se il n'a destourbiers</p>
               <p class="line">En Babiloine o ses somiers</p>
               <p class="line">Icil sa promesse demande</p>
               <p class="line">Et il li done boine et grande</p>
               <p class="line">.xx. mars d'or fin et .xx. d'argent</p>
               <p class="line">Li fist doner joiousement</p>
               <p class="line">Car vis li est k'en Paradis</p>
               <p class="line">L'a mis quant il est el pais</p>
               <p class="line">U s'amie cuide trover</p>
               <p class="line">Que il siut par terre et par mer</p>
               <p class="line">Atant sont mis hors li toursel</p>
               <p class="line">Recargié sont tost et isnel</p>
               <p class="line">Et sont venu a la cité</p>
               <p class="line">Que tant avoient desiré</p>
               <p class="line">Cies .i. borgois sont herbergié</p>
               <p class="line">Qui rices hom ert u marcié</p>
               <p class="line">Et notoniers et marceans</p>
               <p class="line">Une nef ot qui estoit grans</p>
               <p class="line">Par coi demenoit son marcié</p>
               <p class="line">Et u erroit quant ert cargié</p>
               <p class="line">Dedens icele nef passerent</p>
               <p class="line">Li marceent qui acaterent</p>
               <p class="line">Blanceflor que Floire queroit</p>
               <p class="line">Por cui issi dolans estoit</p>
               <p class="line">En sa maison cele nuit jurent</p>
               <p class="line">Quant il hors de mer issu furent</p>
               <p class="line">Il font destorser lor torsiaus</p>
               <p class="line">Puis establerent lor cevaus</p>
               <p class="line">Molt les fisent bien a aisier</p>
               <p class="line">Et de litiere et de mangier</p>
               <p class="line">En cel ostel molt bien troverent</p>
               <p class="line">Trestout icou qu'il demanderent</p>
               <p class="line">Fainc avaine et de boins vins</p>
               <p class="line">Char salee freske et poucins</p>
               <p class="line">Lor mangier fisent molt haster</p>
               <p class="line">Car travillié sont de la mer</p>
               <p class="line">Li pors estoit a l'amirail</p>
               <p class="line">Maint home i avoit en travail</p>
               <p class="line">U soit a droit u soit a tort</p>
               <p class="line">Tot lor estuet mostrer au port</p>
               <p class="line">Et rendre au partir lor avoir</p>
               <p class="line">Por esgarder trestout por voir</p>
               <p class="line">Quant cel avoir orent rendu</p>
               <p class="line">Et lor mangiers aprestes fu</p>
               <p class="line">Il vont laver puis sont assis</p>
               <p class="line">El plus bel liu ont Floire mis</p>
               <p class="line">A mangier ont molt ricement</p>
               <p class="line">Si mangierent molt liement</p>
               <p class="line">Mais Floire molt petit manga</p>
               <p class="line">Por s'amie dont il pensa</p>
               <p class="line">Li ostes la aperceu</p>
               <p class="line">Qu'il n'est pas lies quant l'a veu</p>
               <p class="line">Sire fait il çou m'est avis</p>
               <p class="line">Por vostre avoir estes pensis</p>
               <p class="line">Por la coustume qui est grant</p>
               <p class="line">Jou pens tot el çou dist l'enfant</p>
               <p class="line">Li ostes dist tot autretel</p>
               <p class="line">Vi jou l'autrier en cest ostel</p>
               <p class="line">Ci vint l'autrier une conpaigne</p>
               <p class="line">De marceans jou cuit d'Espaigne</p>
               <p class="line">Et amenerent a cest port</p>
               <p class="line">Ce m'est avis se voir recort</p>
               <p class="line">Une pucele o eus avoit</p>
               <p class="line">Qui ensement se contenoit</p>
               <p class="line">Ensi au mangier sospiroit</p>
               <p class="line">Et .i. sien ami regretoit</p>
               <p class="line">Floire est lies de la novele</p>
               <p class="line">U menerent il la pucele</p>
               <p class="line">Cil respont quant de ci tornerent</p>
               <p class="line">En Babiloine s'en alerent</p>
               <p class="line">Floire li done .i. boin mantel</p>
               <p class="line">Et .i. hanap d'argent molt bel</p>
               <p class="line">Sire fait il çou voel k'aies</p>
               <p class="line">Et Blanceflor gré en sacies</p>
               <p class="line">Car çou sacies li vois jo quere</p>
               <p class="line">Emblee me fu en ma terre</p>
               <p class="line">L'ostes li dist si l'en mercie</p>
               <p class="line">Jesus vous renge vostre amie</p>
               <p class="line">Quant de mangier sont souffissant</p>
               <p class="line">Les napes ostent li serjant</p>
               <p class="line">Dont font lor lis aparillier</p>
               <p class="line">Puis si se sont alé coucier</p>
               <p class="line">Quant Floire dort et ses cuers velle</p>
               <p class="line">O Blanceflor jue et conseille</p>
               <p class="line">Mais s'il dormi ce fu petit</p>
               <p class="line">Au matinet quant le jor vit</p>
               <p class="line">Ses conpaignons a esvillié</p>
               <p class="line">Et il se sont aparillié</p>
               <p class="line">Ens el droit cemin sont entré</p>
               <p class="line">Vers Babiloine la cité</p>
               <p class="line">Cele nuit a .i. castel jurent</p>
               <p class="line">U il molt bien herbergié furent</p>
               <p class="line">Et l'endemain bien par matin</p>
               <p class="line">Se remetent en lor cemin</p>
               <p class="line">La nuit se furent herbergié</p>
               <p class="line">En .i. castel u ot marcié</p>
               <p class="line">La oirent de li parler</p>
               <p class="line">Par illoec le virent passer</p>
               <p class="line">Au tierc jor devant la vesprer</p>
               <p class="line">Parvinrent a .i. brac de mer</p>
               <p class="line">L'enfer le noment el pais</p>
               <p class="line">De l'autre part fu Monfelis</p>
               <p class="line">Castiaus rices u cil manoient</p>
               <p class="line">Qui la gent outre conduisoient</p>
               <p class="line">Il ni avoit planke ne pont</p>
               <p class="line">Car trop erent li gué parfont</p>
               <p class="line">Mais au rivage .i. cor avoit</p>
               <p class="line">Qui a .i. pel pendus estoit</p>
               <p class="line">Li venant a cel cor venoient</p>
               <p class="line">Et le pontonier apeloient</p>
               <p class="line">Quant cil cornent et il les ot</p>
               <p class="line">Si vient au plus tost que il pot</p>
               <p class="line">Li maistres sist en .i. batel</p>
               <p class="line">O soi cuelli le damoisel</p>
               <p class="line">Li serjant o les escuiers</p>
               <p class="line">En la nef traient les somiers</p>
               <p class="line">Atant commencent a nagier</p>
               <p class="line">Et marceant et notonier</p>
               <p class="line">Li maistres esgarde l'enfant</p>
               <p class="line">Gentius hom sanle a son sanlant</p>
               <p class="line">Il li demande u erres vous</p>
               <p class="line">Marceans sui ce vees vous</p>
               <p class="line">En Babiloine voel aler</p>
               <p class="line">Et por vendre et por acater</p>
               <p class="line">S'en cest castel ostel aves</p>
               <p class="line">Anuit mais nous i osteles</p>
               <p class="line">Par foi sire fait il si ai</p>
               <p class="line">Volentiers vous herbergerai</p>
               <p class="line">Mais biaus amis por cel disoie</p>
               <p class="line">Que morne et pensiu vous veoie</p>
               <p class="line">Tot ensement vic jou owan</p>
               <p class="line">N'a mie encore demi an</p>
               <p class="line">Caiens une pucele entrer</p>
               <p class="line">Et trestout ensement penser</p>
               <p class="line">Ne sai se li apartenes</p>
               <p class="line">Par ma foi vous le resanles</p>
               <p class="line">Quant il l'ot si se redreça</p>
               <p class="line">Sire fait il et u ala</p>
               <p class="line">En Babiloine fu menee</p>
               <p class="line">Et l'amiraus l'a acatee</p>
               <p class="line">Trestot ensi li a conté</p>
               <p class="line">Tant que il furent arivé</p>
               <p class="line">O lui l'a le nuit herbergié</p>
               <p class="line">Tant c'au matin a pris congié</p>
               <p class="line">A son oste .c. sols dona</p>
               <p class="line">Et en apres molt li pria</p>
               <p class="line">S'a Babiloine a mi eust</p>
               <p class="line">Qui de riens aidier li peust</p>
               <p class="line">Que par enseigne li mandast</p>
               <p class="line">Qu'il au besoing le consillast</p>
               <p class="line">Sire fait il ains que viegnois</p>
               <p class="line">En Babiloine troverois</p>
               <p class="line">.i. flun molt lé et molt parfont</p>
               <p class="line">Quant en ares passe le pont</p>
               <p class="line">Dont troveres le pontenier</p>
               <p class="line">Mes conpains est de mon mestier</p>
               <p class="line">En Babiloine est rices hom</p>
               <p class="line">Grant tour i a et fort maison</p>
               <p class="line">De nos .ii. pors somes conpaing</p>
               <p class="line">Par mi partomes le gaaing</p>
               <p class="line">Icest anel li porteres</p>
               <p class="line">Et de moie part li dires</p>
               <p class="line">Qu'il vous conseut mius qu'il porra</p>
               <p class="line">Jou cuit qu'il vous herbergera</p>
               <p class="line">Atant se sont de lui parti</p>
               <p class="line">Au port vienent a miedi</p>
               <p class="line">Desous .i. arbre l'ont trové</p>
               <p class="line">Qu'il ot au cief du port planté</p>
               <p class="line">La le troevent u siet sous l'arbre</p>
               <p class="line">Sor .i. perron qui fu de marbre</p>
               <p class="line">Son cors ot ricemement vestu</p>
               <p class="line">Preudome part quant l'ont veu</p>
               <p class="line">Ja a cel pont hom ne passast</p>
               <p class="line">.iiii. deniers ne li donast</p>
               <p class="line">Et puis .iiii. cil a ceval</p>
               <p class="line">Floire salue le vassal</p>
               <p class="line">De tous les dieus l'a salué</p>
               <p class="line">Et puis li a l'anel doné</p>
               <p class="line">Ensegne de son conpaignon</p>
               <p class="line">Qu'il le herbert en sa maison</p>
               <p class="line">Et a son besoing le conseut</p>
               <p class="line">Si com il s'amour avoit veut</p>
               <p class="line">Cil a bien l'anel conneu</p>
               <p class="line">Receu l'a molt lies en fu</p>
               <p class="line">Le sien anel li a baillié</p>
               <p class="line">A sa feme l'a envoié</p>
               <p class="line">Que le herbert por soie amor</p>
               <p class="line">Puis li a mostree sa tour</p>
               <p class="line">Es les vous el castel venus</p>
               <p class="line">Por l'anel fu bien receus</p>
               <p class="line">Herbergies fu molt liement</p>
               <p class="line">Estables i ot a talent</p>
               <p class="line">Or est Floire en la cité</p>
               <p class="line">U il avoit tant desiré</p>
               <p class="line">Herbergies cies le pontenier</p>
               <p class="line">De consel a molt grant mestier</p>
               <p class="line">Car ja soit çou que venus soit</p>
               <p class="line">A la cité qu'il desiroit</p>
               <p class="line">Il ne set ne consel n'en a</p>
               <p class="line">Comment il faire le porra</p>
               <p class="line">Savoir son cuer et son corage</p>
               <p class="line">Que il remange son lignage</p>
               <p class="line">Et com il oirre folement</p>
               <p class="line">Fait il tu ne connois la gent</p>
               <p class="line">Floire ton consel u diras</p>
               <p class="line">Comment oirres et que quis as</p>
               <p class="line">Se t'en descuevres fols seras</p>
               <p class="line">U soit a certes u a gas</p>
               <p class="line">Par aucun l'amiraus l'orroit</p>
               <p class="line">Qui ta folie conistroit</p>
               <p class="line">Se il l'ooit toi feroit prendre</p>
               <p class="line">Et en apres noier u pendre</p>
               <p class="line">Fai que sages arriere va</p>
               <p class="line">Tes peres feme te donra</p>
               <p class="line">Del mieus de trestout son barnage</p>
               <p class="line">Pucele de grant parentage</p>
               <p class="line">Amors respont joi grant folie</p>
               <p class="line">Raler et ci lairas t'amie</p>
               <p class="line">Dont ne venis tu por li querre</p>
               <p class="line">Et ça es venus de ta terre</p>
               <p class="line">Dont ne te membre de l'autrier</p>
               <p class="line">Que del graffe de ton graffier</p>
               <p class="line">Por li ocirre te vausis</p>
               <p class="line">Et or penses de ton pais</p>
               <p class="line">Et se tu sans li i estoies</p>
               <p class="line">Voelles u non ça revenroies</p>
               <p class="line">Porroies tu dont sans li vivre</p>
               <p class="line">Se tel cuides dont es tu yvre</p>
               <p class="line">Tos lors del mont ne tos l'avoir</p>
               <p class="line">Ne te feroit sans li manoir</p>
               <p class="line">Remain ci que sages feras</p>
               <p class="line">Puet estre encor le raveras</p>
               <p class="line">N'est mie legiere a garder</p>
               <p class="line">La beste qui se veut embler</p>
               <p class="line">S'ele ti set engien querra</p>
               <p class="line">S'ele puet a toi parlera</p>
               <p class="line">Maint engien a amors trové</p>
               <p class="line">Et avoie maint esgaré</p>
               <p class="line">Li vilains dist que Dieus labeure</p>
               <p class="line">Quant il li plaist en molt peu d'eure</p>
               <p class="line">Itel bataille en lui avoit</p>
               <p class="line">Amors forment le destraignoit</p>
               <p class="line">Atant es vous l'oste venu</p>
               <p class="line">Quant a veu Floire si mu</p>
               <p class="line">Francement l'a mis a raison</p>
               <p class="line">Damoisiaus sire gentius hom</p>
               <p class="line">Estes vous de rien courecies</p>
               <p class="line">En estes vous bien herbegies</p>
               <p class="line">Se rien vees qui vous desplaise</p>
               <p class="line">Amende iert se j'en ai aise</p>
               <p class="line">Sire fait il vous dites bien</p>
               <p class="line">Vostre merci mais nule rien</p>
               <p class="line">D'endroit l'ostel ne me desplaist</p>
               <p class="line">Mais a mon Diu pri qu'il me laist</p>
               <p class="line">Biaus dous sire guerredoner</p>
               <p class="line">Vostre ostage vo bel parler</p>
               <p class="line">Sire dist il jou sui pensis</p>
               <p class="line">De mon marcié que j'ai enquis</p>
               <p class="line">Molt par m'en crien que jou nel truisse</p>
               <p class="line">Et se le truis k'avoir nel puisse</p>
               <p class="line">Li ostes fu molt gentius hom</p>
               <p class="line">Sire fait il nos mangieron</p>
               <p class="line">Apres se jou puis et jou sai</p>
               <p class="line">Volentiers vous consillerai</p>
               <p class="line">Lors le laissent si vont mangier</p>
               <p class="line">L'ostes apele sa moullier</p>
               <p class="line">Dame honeres cest damoisel</p>
               <p class="line">Veistes vous onques tant bel</p>
               <p class="line">L'ostes et sa feme au cler vis</p>
               <p class="line">Entraus .ii. ont lues Floire assis</p>
               <p class="line">Molt se font servir ricement</p>
               <p class="line">En boins vaissiaus d'or et d'argent</p>
               <p class="line">Cler vin et piument et claré</p>
               <p class="line">Et boin bogeraste et anné</p>
               <p class="line">De boin mangier ont a fuison</p>
               <p class="line">Et vollilles et venison</p>
               <p class="line">Lardes de cerf et de sengler</p>
               <p class="line">Ont a mangier sans refuser</p>
               <p class="line">Grues et gantes et hairons</p>
               <p class="line">Pertris bistardes et plongons</p>
               <p class="line">Tout en orent a remanant</p>
               <p class="line">Quant del mangier sont soffissant</p>
               <p class="line">Adont fait aporter le fruit</p>
               <p class="line">Li ostes Daires par deduit</p>
               <p class="line">Puns de grenat figes et poires</p>
               <p class="line">Et avoec fu molt boins li boires</p>
               <p class="line">Peskes castaignes a plenté</p>
               <p class="line">Car molt en ont en cel regné</p>
               <p class="line">Douc fruit manguent douc vin boivent</p>
               <p class="line">Tot lié se font si se renvoisent</p>
               <p class="line">Floire a le coupe esgardee</p>
               <p class="line">Qui por Blanceflor fu donee</p>
               <p class="line">Qui devant lui fu tote plaine</p>
               <p class="line">De plus cler vin que n'est fontaine</p>
               <p class="line">Helaine i ert comment Paris</p>
               <p class="line">Le tint par le main ses amis</p>
               <p class="line">El regarder qu'il fist l'ymage</p>
               <p class="line">Amors ralume son corage</p>
               <p class="line">Se li dist or aies envie</p>
               <p class="line">Ci en maine Paris s'amie</p>
               <p class="line">Ha Dieus verrai jou ja le jor</p>
               <p class="line">K'ensi en maigne Blanceflor</p>
               <p class="line">Diva Floires apres mangier</p>
               <p class="line">Te doit tes ostes consillier</p>
               <p class="line">Li lons mangiers l'a bien grevé</p>
               <p class="line">La dame l'a bien esgardé</p>
               <p class="line">K'en son corage a grant estrif</p>
               <p class="line">Tristre le voit morne et pensif</p>
               <p class="line">Aval la face clere et tendre</p>
               <p class="line">Voit les larmes del cuer descendre</p>
               <p class="line">Pitié en a si l'a moustré</p>
               <p class="line">A son signor et l'a bouté</p>
               <p class="line">Les napes fait oster des dois</p>
               <p class="line">Tout se lievent ne mais k'aus trois</p>
               <p class="line">Puis li a dit damoisiaus sire</p>
               <p class="line">Se vous aves ne duel ne ire</p>
               <p class="line">Por coi penses dites le moi</p>
               <p class="line">Je vous consillerai par foi</p>
               <p class="line">Vostre estre ne me celes pas</p>
               <p class="line">Molt me sanle que çou soit gas</p>
               <p class="line">Que vos dras vendes a detail</p>
               <p class="line">D'autre marcié aves travail</p>
               <p class="line">Sire fait Licoris par foi</p>
               <p class="line">Çou m'est avis quant jou le voi</p>
               <p class="line">Que çou soit Blanceflor la bele</p>
               <p class="line">Jou cuit qu'ele est sa suer jumele</p>
               <p class="line">Tel vis tel cors et tel sanlant</p>
               <p class="line">Com ele avoit a cest enfant</p>
               <p class="line">Jou cuit qu'il sont procain parant</p>
               <p class="line">Car a merveille sont sanlant</p>
               <p class="line">Ele fu çaiens .xv. jours</p>
               <p class="line">Ses confors fu regres et plors</p>
               <p class="line">Floire .i. sien ami regretoit</p>
               <p class="line">Et nuit et jor por lui ploroit</p>
               <p class="line">Quant ele de çaiens torna</p>
               <p class="line">Et li amirals l'acata</p>
               <p class="line">Cius est ses frere u ses amis</p>
               <p class="line">Quant Flores l'ot si sesbahi</p>
               <p class="line">Isnelement li respondi</p>
               <p class="line">Et dist non frere mais ami</p>
               <p class="line">De çou k'ot dit se repenti</p>
               <p class="line">Mais freres dame jou mesdi</p>
               <p class="line">Dame merci oublies iere</p>
               <p class="line">Ele est ma suer et jou ses frere</p>
               <p class="line">Amis dist Daires ne cremes</p>
               <p class="line">Par mi le voir vous en ales</p>
               <p class="line">Se vous la dansele queres</p>
               <p class="line">Sacies por voir cui fius seres</p>
               <p class="line">Sire fait il por Diu merci</p>
               <p class="line">Fius de roi sui je vous afi</p>
               <p class="line">Et Blanceflor si est m'amie</p>
               <p class="line">Emblee me fu par envie</p>
               <p class="line">Sivie l'ai par ces regnes</p>
               <p class="line">Entrepris sui et enganes</p>
               <p class="line">Rices hom sui d'or et d'argent</p>
               <p class="line">Si vous en donrai largement</p>
               <p class="line">Se de cest plait me consillies</p>
               <p class="line">Biau sire de verté le sacies</p>
               <p class="line">Çou est la fins u jou l'arai</p>
               <p class="line">U por s'amor de duel morrai</p>
               <p class="line">Daires li dist çou est damage</p>
               <p class="line">Se vous mores por tel folage</p>
               <p class="line">De çou ne m'os jou pas vanter</p>
               <p class="line">Que j'en face consel doner</p>
               <p class="line">Li mieus que jou en face oies</p>
               <p class="line">Se vous içou faire volies</p>
               <p class="line">Mais bien sai vous nel feries mie</p>
               <p class="line">Puet estre k'en perdries la vie</p>
               <p class="line">Car se l'amirals l'ooit dire</p>
               <p class="line">Livrer vous feroit a martire</p>
               <p class="line">Il ni a roi en cest pais</p>
               <p class="line">Se autretel plait avoit quis</p>
               <p class="line">Qui par force ne por avoir</p>
               <p class="line">Ja l'akieuast si com j'espoir</p>
               <p class="line">Ne engien ne encantement</p>
               <p class="line">A li veoir ne vaut nient</p>
               <p class="line">Se trestoutes les gens del mont</p>
               <p class="line">Qui onques furent et or sont</p>
               <p class="line">Par force tolir le voloient</p>
               <p class="line">A l'amirail tot i fauroient</p>
               <p class="line">Li amiraus en sa justice</p>
               <p class="line">.c. et .l. rois a mise</p>
               <p class="line">Se il les mande en Babiloine</p>
               <p class="line">Tot i venront sans nul essoine</p>
               <p class="line">Babiloine si com jou pens</p>
               <p class="line">Dure .xx. lives de tos sens</p>
               <p class="line">Li murs qui le clot n'est plus bas</p>
               <p class="line">Tot entor est fais a compas</p>
               <p class="line">Et est fais trestous d'un mortier</p>
               <p class="line">Qui ne doute pikois d'acier</p>
               <p class="line">Si a .xv. toises de haut</p>
               <p class="line">De nule part ne crient assaut</p>
               <p class="line">Et tot entor a .viͯjͯ. portes</p>
               <p class="line">Tors a desus larges et fortes</p>
               <p class="line">A totes est la foire plaine</p>
               <p class="line">En tous les jors de la semaine</p>
               <p class="line">En Babiloine ça dedens</p>
               <p class="line">A tors faites plus de .vii. cens</p>
               <p class="line">U mainent li baron casé</p>
               <p class="line">Qui enforcent molt la cité</p>
               <p class="line">La plus foible ne la menor</p>
               <p class="line">Ne doute roi ne aumaçor</p>
               <p class="line">Neis l'empereres de Rome</p>
               <p class="line">Ni feroit vaillant une pome</p>
               <p class="line">Par force nus hom ne par gerre</p>
               <p class="line">Ne porroit Blanceflor conquerre</p>
               <p class="line">Encontre engien rest si gardee</p>
               <p class="line">Par larron ne puet estre enblee</p>
               <p class="line">Enmi liu de ceste cité</p>
               <p class="line">A une tor d'antiquité</p>
               <p class="line">.cc. toises haute et .c. lee</p>
               <p class="line">Roonde comme keminee</p>
               <p class="line">Tote est de vert quarrel de marbre</p>
               <p class="line">Coverte a vause tot sans arbre</p>
               <p class="line">Haute est amont comme clokier</p>
               <p class="line">Li torpins est desus dormier</p>
               <p class="line">Longe est .lx. pies l'aguille</p>
               <p class="line">Del millor or qui soit en Puille</p>
               <p class="line">Et el torpin qui est desus</p>
               <p class="line">A bien .c. mars d'or fin u plus</p>
               <p class="line">Deseur siet par encantement</p>
               <p class="line">.i. escarboucles qui resplent</p>
               <p class="line">Assi i est par grant consel</p>
               <p class="line">Par nuit reluist comme solel</p>
               <p class="line">Tot environ par la cité</p>
               <p class="line">Par nuit obscure a tel clarté</p>
               <p class="line">Que il n'estuet a nul garçon</p>
               <p class="line">Porter lanterne ne brandon</p>
               <p class="line">Soit chevaliers ne marceant</p>
               <p class="line">Ne autres qui rien voist querant</p>
               <p class="line">Se par nuit vient en la cité</p>
               <p class="line">De nule part n'ert esgaré</p>
               <p class="line">U soit sor terre u soit sor mer</p>
               <p class="line">De nule part n'estuet douter</p>
               <p class="line">Quant de .xx. lives le verra</p>
               <p class="line">A une pres li samblera</p>
               <p class="line">En cele tor a .ii. estages</p>
               <p class="line">Cil qui l'assist molt par fu sages</p>
               <p class="line">Li pavement de marbre sont</p>
               <p class="line">Ne nul soustenement n'en ont</p>
               <p class="line">Les .ii. desus fors d'un piler</p>
               <p class="line">Qui par celi estuet passer</p>
               <p class="line">Li pilers sort du fondement</p>
               <p class="line">Dusqu'a l'aguille en haut s'estent</p>
               <p class="line">U marbre cler comme cristal</p>
               <p class="line">Dedens a .i. bien fait canal</p>
               <p class="line">Par desus monte une fontaine</p>
               <p class="line">Dont l'eve est molt clere et molt saine</p>
               <p class="line">Desi c'amont el tierc estage</p>
               <p class="line">Li engignieres fu molt sage</p>
               <p class="line">El tierc fait l'eve retorner</p>
               <p class="line">De l'autre part par le piler</p>
               <p class="line">En cascun estage se trait</p>
               <p class="line">L'eve par le conduit et vait</p>
               <p class="line">Les dames qui en l'autre sont</p>
               <p class="line">En prendent quant mestier en ont</p>
               <p class="line">Et es estages cambres a</p>
               <p class="line">Dusc'a .vii. vins ja ne verra</p>
               <p class="line">Nus hom morteus plus delitable</p>
               <p class="line">Li piler sont testout de marbre</p>
               <p class="line">Et de plaitoine est la closure</p>
               <p class="line">D'un arbre cier qui tostans dure</p>
               <p class="line">De myrre et ausi de benus</p>
               <p class="line">Sont les fenestres tot li plus</p>
               <p class="line">Tot çou fist quere a grant travail</p>
               <p class="line">Por metre en sa tor l'amirail</p>
               <p class="line">Car la u est serpens ne wiure</p>
               <p class="line">N'autre vermine ni puet vivre</p>
               <p class="line">Li cieus desus qui ferme au mur</p>
               <p class="line">Est pains a or et a azur</p>
               <p class="line">Molt a apris de l'escriture</p>
               <p class="line">Qui puet savoir de la painture</p>
               <p class="line">Li fait i sont des ancissours</p>
               <p class="line">Les proueces et les estours</p>
               <p class="line">En cascune a une pucele</p>
               <p class="line">Li amirals mise novele</p>
               <p class="line">Tele com lui vient a plaisir</p>
               <p class="line">La l'a fait metre et bien servir</p>
               <p class="line">De l'un estage en l'autre vont</p>
               <p class="line">Par les degres qui fait i sont</p>
               <p class="line">El moien estage a .i. huis</p>
               <p class="line">En une loge qui vait juis</p>
               <p class="line">Tot a degres aval cavé</p>
               <p class="line">Droit en le cambre l'amiré</p>
               <p class="line">Vont les puceles por servir</p>
               <p class="line">L'amirail tot a son plaisir</p>
               <p class="line">Par cel degré vienent et vont</p>
               <p class="line">Les puceles que il semont</p>
               <p class="line">En la tor a .viͯjͯ. puceles</p>
               <p class="line">Qui molt sont avenans et beles</p>
               <p class="line">De grant parage sont iceles</p>
               <p class="line">Por çou qu'eles sont forment beles</p>
               <p class="line">La tors u sont les damoiseles</p>
               <p class="line">A a non la tors as puceles</p>
               <p class="line">Trestoutes celes qui i sont</p>
               <p class="line">.ii. et .ii. son service font</p>
               <p class="line">Iceles .ii. que il eslit</p>
               <p class="line">A son lever et a son lit</p>
               <p class="line">L'une sert de l'eve doner</p>
               <p class="line">Et la tovaile tient son per</p>
               <p class="line">Les gardes qui en la tor sont</p>
               <p class="line">Les genitaires pas n'en ont</p>
               <p class="line">.iii. en a el cief d'un estage</p>
               <p class="line">Estre le maistre le plus sage</p>
               <p class="line">Cil est cruels molt durement</p>
               <p class="line">Por çou le criement molt forment</p>
               <p class="line">Del mangier sert et del lit faire</p>
               <p class="line">Li mastins est fel deputaire</p>
               <p class="line">Cil qui garde l'uis de la tour</p>
               <p class="line">Set bien quant il est nuis u jour</p>
               <p class="line">Içou vous di jou sans fauser</p>
               <p class="line">De çou ne l'estuet pas pener</p>
               <p class="line">En son puing tient cascuns une arme</p>
               <p class="line">U misericorde u gisarme</p>
               <p class="line">Devant l'uis metent .i. arvol</p>
               <p class="line">De l'uis garder ne sont pas fol</p>
               <p class="line">Car n'est oisiaus trestout sans gas</p>
               <p class="line">Qui par son vol i peust pas</p>
               <p class="line">Entrer por cose qu'il fesist</p>
               <p class="line">Puis que cil li contredesist</p>
               <p class="line">De cel portier vous dirai voir</p>
               <p class="line">Il a en lui molt grant savoir</p>
               <p class="line">Li rois l'aime molt de son cuer</p>
               <p class="line">Mais s'il seust çou a nul fuer</p>
               <p class="line">Que cil eust vers lui boisie</p>
               <p class="line">Ne l'eust pas laiens laissie</p>
               <p class="line">Icil portiers fu molt gaillars</p>
               <p class="line">Et si fu il molt bien musars</p>
               <p class="line">Çou vous os bien a creanter</p>
               <p class="line">Com vous orres ancui conter</p>
               <p class="line">Si com Floire par son avoir</p>
               <p class="line">Le decut çou vous di por voir</p>
               <p class="line">Or le laissons de lui ester</p>
               <p class="line">De l'oste vous vaurai conter</p>
               <p class="line">Qui de deviser se penoit</p>
               <p class="line">Tout icou que veu avoit</p>
               <p class="line">Adont li dist tot de rekief</p>
               <p class="line">Floire dist il ne te soit grief</p>
               <p class="line">De cel portier bien te voel dire</p>
               <p class="line">Qui si garde l'uis et remire</p>
               <p class="line">Se nisun home voit garder</p>
               <p class="line">Sus en la tor por espier</p>
               <p class="line">Par si que il n'en ait congié</p>
               <p class="line">De l'amirail est tout jugié</p>
               <p class="line">Ains qu'il se parte de la place</p>
               <p class="line">Tot sans parole et sans manace</p>
               <p class="line">Se il veut tot le reubera</p>
               <p class="line">Et sans amende le batra</p>
               <p class="line">Car de l'amirail a congié</p>
               <p class="line">Por çou est si outrecuidié</p>
               <p class="line">Et il molt bien garde se prent</p>
               <p class="line">Que nus hom en la tor laiens</p>
               <p class="line">Ne puet metre le pié sans li</p>
               <p class="line">Por çou est il si signori</p>
               <p class="line">.iiii. gaites a en la tour</p>
               <p class="line">Qui veillent le nuit et le jour</p>
               <p class="line">De ces gaites vous di por voir</p>
               <p class="line">Que il en ont molt grant avoir</p>
               <p class="line">Por çou que le doivent garder</p>
               <p class="line">Et il s'en voelent molt pener</p>
               <p class="line">Se riens i voient aprocier</p>
               <p class="line">A ceus dedens le vont noncier</p>
               <p class="line">Li amirals tel costume a</p>
               <p class="line">Que une feme o lui tenra</p>
               <p class="line">.i. an plenier et noient plus</p>
               <p class="line">Puis demande les sers desus</p>
               <p class="line">Dont li fera le cief trencier</p>
               <p class="line">Ne veut que clerc ne chevalier</p>
               <p class="line">Ait la feme qu'il a eue</p>
               <p class="line">A la dame est l'onors rendue</p>
               <p class="line">Apres quant il veut l'autre prendre</p>
               <p class="line">Voiant tos les sers fait descendre</p>
               <p class="line">Les puceles en .i. vergié</p>
               <p class="line">Cascune en a son cuer irié</p>
               <p class="line">Car l'onor doutent por la mort</p>
               <p class="line">K'apres en ont sans nul restort</p>
               <p class="line">Or deves del vergier oïr</p>
               <p class="line">Por coi les fait illuec venir</p>
               <p class="line">Li vergiers est et biaus et grans</p>
               <p class="line">Nust n'est si biaus ne si vaillans</p>
               <p class="line">De l'une part est clos de mur</p>
               <p class="line">Tot paint a or et a asur</p>
               <p class="line">Et desus encontre .i. cretel</p>
               <p class="line">Par devers destre a .i. oisel</p>
               <p class="line">D'arain est trestous tresjetes</p>
               <p class="line">Onques mais ne fu veus tes</p>
               <p class="line">Quant il vente si fait douc cri</p>
               <p class="line">Que onques nus hom tel n'oi</p>
               <p class="line">Si ne fu ainc beste tant fiere</p>
               <p class="line">Se de son cant ot la maniere</p>
               <p class="line">Lupars ne tygre ne lion</p>
               <p class="line">Qu'il n'en soient en soupeçon</p>
               <p class="line">Quant li oisiaus a grignor vent</p>
               <p class="line">Adont cante plus doucement</p>
               <p class="line">Et el vergier au tans seri</p>
               <p class="line">Des oisiaus i a si douc cri</p>
               <p class="line">Et tant de faus et tant de vrais</p>
               <p class="line">Merles et calendres et gais</p>
               <p class="line">Et estorniaus et rosignos</p>
               <p class="line">Et pincones et espringos</p>
               <p class="line">Et autres oisiaus qui i sont</p>
               <p class="line">Par le vergier grant joie font</p>
               <p class="line">Qui les sons ot et l'estormie</p>
               <p class="line">Molt est dolans qu'il n'a s'amie</p>
               <p class="line">De l'autre part ce m'est avis</p>
               <p class="line">Court uns flueves de Paradis</p>
               <p class="line">Qui Eufrates est apeles</p>
               <p class="line">De çou est bien avirones</p>
               <p class="line">Issi que riens ni puet passer</p>
               <p class="line">Se par desus ne veut voler</p>
               <p class="line">En icele eve de manieres</p>
               <p class="line">Trueve on precieuses pieres</p>
               <p class="line">Saffirs i a et calcidoines</p>
               <p class="line">Boines jagonses et sardoines</p>
               <p class="line">Rubis et jaspes et cristaus</p>
               <p class="line">Et topasses et boins esmaus</p>
               <p class="line">Et autres que nomer ne sai</p>
               <p class="line">Car pas oï nomer nes ai</p>
               <p class="line">Li vergiers est tostans floris</p>
               <p class="line">Et des oisiaus i a grans cris</p>
               <p class="line">Il n'a soussiel arbre tant cier</p>
               <p class="line">Benus plantoine n'aliier</p>
               <p class="line">Ente nule ne boins figiers</p>
               <p class="line">Peskiers ne periers ne noiers</p>
               <p class="line">Autre cier arbre qui fruit port</p>
               <p class="line">Dont il n'ait asses en cel ort</p>
               <p class="line">Poivre canele et garingal</p>
               <p class="line">Encens girofle et citoual</p>
               <p class="line">Et des autres espisses asses</p>
               <p class="line">I a qui flairent molt soues</p>
               <p class="line">Il n'a home mon essient</p>
               <p class="line">Entre Orient et Occident</p>
               <p class="line">Qui ens est et sent les odors</p>
               <p class="line">Et des espisses et des flors</p>
               <p class="line">Et des oisiaus oist les sons</p>
               <p class="line">Et haus et bas les gresillons</p>
               <p class="line">Por la douçor li est avis</p>
               <p class="line">Des sons qu'il est en Paradis</p>
               <p class="line">En miliu sort une fontaine</p>
               <p class="line">En .i. prael et clere et saine</p>
               <p class="line">En quarel est fais li canal</p>
               <p class="line">De blanc argent et de cristal</p>
               <p class="line">.i. arbre i a desus planté</p>
               <p class="line">Plus bel ne virent home né</p>
               <p class="line">Por çou que tos jors i a flors</p>
               <p class="line">L'apele on l'arbre d'amors</p>
               <p class="line">L'une revient quant l'autre ciet</p>
               <p class="line">Par grant engien l'arbres i siet</p>
               <p class="line">Car li arbres est tos vermeus</p>
               <p class="line">De çou ot cil molt bons conseus</p>
               <p class="line">Qui le planta k'a l'asseoir</p>
               <p class="line">Fu fais l'engiens si com j'espoir</p>
               <p class="line">Au main quant lieve li soleus</p>
               <p class="line">En l'arbre fiert trestos vermeus</p>
               <p class="line">Cil arbres est si engignies</p>
               <p class="line">Que tostans est de flors cargies</p>
               <p class="line">Quant li amirals veut coisir</p>
               <p class="line">Des puceles c'on fait venir</p>
               <p class="line">Au ruissel de la fontenele</p>
               <p class="line">Dont de fin or est la gravele</p>
               <p class="line">Quant passer doivent le canal</p>
               <p class="line">Qui fais est d'or et de cristal</p>
               <p class="line">Outre en vont ordeneement</p>
               <p class="line">Et au passer molt gentement</p>
               <p class="line">Et a sa gent i fait entendre</p>
               <p class="line">Grant mervelle i puet on aprendre</p>
               <p class="line">Car quant il i passe pucele</p>
               <p class="line">Lors est li eve clere et bele</p>
               <p class="line">Au trespasser de feme eüe</p>
               <p class="line">L'eve en est lues tote meue</p>
               <p class="line">Oïr poes molt grant merveille</p>
               <p class="line">A cui nule ne s'apareille</p>
               <p class="line">Cele qui puet estre provee</p>
               <p class="line">Desfaite est et en fu jetee</p>
               <p class="line">Apres les fait totes passer</p>
               <p class="line">Desous l'arbre por arester</p>
               <p class="line">Por bien savoir laquele ara</p>
               <p class="line">Cele sor cui la flors carra</p>
               <p class="line">Li arbres est de tel maniere</p>
               <p class="line">Sor cui karra la flors premiere</p>
               <p class="line">Eneslepas iert coronee</p>
               <p class="line">Et dame du pais clamee</p>
               <p class="line">S'el n'ocioit a grant honor</p>
               <p class="line">Et si l'amoit comme s'oissor</p>
               <p class="line">Desi a l'an que jou ai dit</p>
               <p class="line">Adont le viole et ocit</p>
               <p class="line">Et se il a o soi pucele</p>
               <p class="line">Que il mieus aimez soit plus bele</p>
               <p class="line">Sor li fait par encantement</p>
               <p class="line">La flor cair a son talent</p>
               <p class="line">Dui en .i. mois li jors sera</p>
               <p class="line">Que ses barons assanlera</p>
               <p class="line">Tot icil qui sont de sa geste</p>
               <p class="line">Car a cel jor tenra sa feste</p>
               <p class="line">Blanceflor dist k'adont prendra</p>
               <p class="line">Sor totes autres ciere l'a</p>
               <p class="line">Es .vii. vins n'a si bele flor</p>
               <p class="line">Por çou le vut prendre a oissor</p>
               <p class="line">Il desire molt son servise</p>
               <p class="line">Tote s'entente a en li mise</p>
               <p class="line">Le terme het qui tant demeure</p>
               <p class="line">Ja ne cuide que viegne l'eure</p>
               <p class="line">Floire respont sire merci</p>
               <p class="line">Dont sui jou mors s'il est ensi</p>
               <p class="line">Car s'est espouse l'amirail</p>
               <p class="line">Dont sai bien k'a estros i fail</p>
               <p class="line">Daires biaus ostes que ferai</p>
               <p class="line">Par mon cief calenge i metrai</p>
               <p class="line">Et moi k'en caut se perc ma vie</p>
               <p class="line">Quant jou pardu arai m'amie</p>
               <p class="line">Daires respont puis que jou voi</p>
               <p class="line">K'en vostre cuer a tel effroi</p>
               <p class="line">Que vous ne caut de vostre vie</p>
               <p class="line">Se le perdes por vostre amie</p>
               <p class="line">Or m'escoutes si vous dirai</p>
               <p class="line">Le millor consel que jou fai</p>
               <p class="line">Demain ires droit a la tor</p>
               <p class="line">Con se fuissies engigneor</p>
               <p class="line">Quans pies est lee mesures</p>
               <p class="line">A la hautor garde prendes</p>
               <p class="line">Li portiers a le cuer felon</p>
               <p class="line">Sempres vous metra a araison</p>
               <p class="line">Et vous par engien respondes</p>
               <p class="line">Que contrefaire le voles</p>
               <p class="line">Quant vous seres en vostre terre</p>
               <p class="line">Car ni venistes por el querre</p>
               <p class="line">Puet estre a vous s'acointera</p>
               <p class="line">Des eskes a vous juera</p>
               <p class="line">Car il molt volentiers i juie</p>
               <p class="line">Quant trueve a cui molt se deduie</p>
               <p class="line">Et vous en vostre mance ares</p>
               <p class="line">.c. onces d'or que porteres</p>
               <p class="line">Mais sans avoir ni ales mie</p>
               <p class="line">Si com vous ames vostre vie</p>
               <p class="line">Car a engien si com j'espoir</p>
               <p class="line">Le decevres par vostre avoir</p>
               <p class="line">Se gaaignies tout li rendes</p>
               <p class="line">Et vous .c. onces li dones</p>
               <p class="line">Et il molt s'esmerveillera</p>
               <p class="line">Por çou a vous juer volra</p>
               <p class="line">Et lendemain la repairies</p>
               <p class="line">Et molt tres bien li otroies</p>
               <p class="line">Au ju a double porteres</p>
               <p class="line">Se gaaignies tot li rendes</p>
               <p class="line">Le vostre et le sien li dones</p>
               <p class="line">Que vous ja plus ni atendes</p>
               <p class="line">Por le don grasse vous rendra</p>
               <p class="line">Del revenir vous proiera</p>
               <p class="line">Vos li dires sire de gré</p>
               <p class="line">Je vous ai forment en amé</p>
               <p class="line">Or et agent a plenté ai</p>
               <p class="line">Sacies k'asses vous en donrai</p>
               <p class="line">Car vous m'aves bel acuelli</p>
               <p class="line">Bel a parlé vostre merci</p>
               <p class="line">.iiii. onces d'or a l'endemain</p>
               <p class="line">Et vostre coupe en l'autre main</p>
               <p class="line">Reporteres al eskekier</p>
               <p class="line">S'il vous avient a gaaignier</p>
               <p class="line">Vostre or et le sien li rendes</p>
               <p class="line">Mais vostre coupe retenes</p>
               <p class="line">Donc vaura que por li jues</p>
               <p class="line">Et que vous au ju le metes</p>
               <p class="line">Et vous ne vaures mais juer</p>
               <p class="line">Dont vous menra a son disner</p>
               <p class="line">Lies se fera de son tresor</p>
               <p class="line">Que il aura fait de vostre or</p>
               <p class="line">Enmenra toi a son mangier</p>
               <p class="line">Et durement te tenra chier</p>
               <p class="line">De la coupe iert molt coveiteus</p>
               <p class="line">Et del acater angoisseus</p>
               <p class="line">Molt offerra por acater</p>
               <p class="line">Mil mars vous en vaura doner</p>
               <p class="line">Dont li dites rien n'en prendres</p>
               <p class="line">Mais par amisties li donres</p>
               <p class="line">Dont par ert il si deceus</p>
               <p class="line">Et de vostre amor embeus</p>
               <p class="line">Que de joie a vos pies karra</p>
               <p class="line">Et homage vous offerra</p>
               <p class="line">Et vous en prendes bien l'omage</p>
               <p class="line">Et la fiance s'estes sages</p>
               <p class="line">Lors vous tenra il a amor</p>
               <p class="line">Com li hom liges son signor</p>
               <p class="line">Puis li porres tot descovrir</p>
               <p class="line">Le mail qui si vous fait languir</p>
               <p class="line">Se il puet il vous aidera</p>
               <p class="line">Et s'il ne puet nus nel porra</p>
               <p class="line">Floire a Dairon mercie</p>
               <p class="line">Del consel qu'il li a doné</p>
               <p class="line">Atant boivent si vont gesir</p>
               <p class="line">Por le pens[e]r laist le dormir</p>
               <p class="line">Floire se lieve par matin</p>
               <p class="line">Et Daires le mist au cemin</p>
               <p class="line">Es le vous au pié de la tour</p>
               <p class="line">A esgarder le prent entour</p>
               <p class="line">Es vous l'uissier qui l'arasone</p>
               <p class="line">Si roidement que tot l'estone</p>
               <p class="line">Estes espie u traitour</p>
               <p class="line">Qui si espiies nostre tour</p>
               <p class="line">Sire dist il n'aie par foi</p>
               <p class="line">Mais por i çou l'esgar et voi</p>
               <p class="line">K'en mon pais tele feroie</p>
               <p class="line">Se jamais venir i pooie</p>
               <p class="line">Cil sot parler tant ricement</p>
               <p class="line">Et cil le vit tant bel et gent</p>
               <p class="line">Por çou k'en lui vit tel biauté</p>
               <p class="line">Tote entrelaist sa cruauté</p>
               <p class="line">Et dist ne sanles pas espie</p>
               <p class="line">De juer as eskes l'envie</p>
               <p class="line">Et Floire ensi esploita</p>
               <p class="line">Comme ses ostes li loa</p>
               <p class="line">Cil le vit molt s'esmerveilla</p>
               <p class="line">Et por le don l'en mercia</p>
               <p class="line">Molt li a proié au premier</p>
               <p class="line">D'a lui juer a l'eskekier</p>
               <p class="line">Au roc en prist .i. grant tropel</p>
               <p class="line">Et dist eskec molt li fu bel</p>
               <p class="line">A donques a l'uissiers veu</p>
               <p class="line">Que il a bien le ju perdu</p>
               <p class="line">Son avoir rent forment iries</p>
               <p class="line">Et Floire li rent dont est lies</p>
               <p class="line">Ne juera mais Floires dist</p>
               <p class="line">Tot maintenant del ju en ist</p>
               <p class="line">Atant l'en maine li huissier</p>
               <p class="line">O lui a son ostel mangier</p>
               <p class="line">Forment l'oneure et tot por lor</p>
               <p class="line">Dont tant a creu son tresor</p>
               <p class="line">Mais de la coupe ert angoisseus</p>
               <p class="line">Et del avoir molt covoiteus</p>
               <p class="line">Et dist molt bien l'acatera</p>
               <p class="line">Mil onces d'or por li donra</p>
               <p class="line">Floire dist ja or n'en prendrai</p>
               <p class="line">Mais par amor le vous donrai</p>
               <p class="line">Por çou qu'il m'ert gerredones</p>
               <p class="line">Se mon besoing jamais vees</p>
               <p class="line">Cil prent la coupe et puis li jure</p>
               <p class="line">K'en lui servir metra sa cure</p>
               <p class="line">De s'amor est tous embeus</p>
               <p class="line">Et del avoir tous deceus</p>
               <p class="line">Il l'en maine sans atargier</p>
               <p class="line">Esbanoier ens el vergier</p>
               <p class="line">As pies li ciet offre s'oumage</p>
               <p class="line">Floire le prent si fait que sage</p>
               <p class="line">Cil fiance que par amor</p>
               <p class="line">Le servira comme signor</p>
               <p class="line">De çou soit il seurs et fis</p>
               <p class="line">Que ja n'en iert fais contredis</p>
               <p class="line">Sire fait Floire or est ensi</p>
               <p class="line">Com en mon home en vous me fi</p>
               <p class="line">Des ore vous dirai ma vie</p>
               <p class="line">Lassus en la tor est m'amie</p>
               <p class="line">Cele qui non a Blanceflors</p>
               <p class="line">Tant me destraint la soie amors</p>
               <p class="line">Que d'Espaigne l'ai cha sivie</p>
               <p class="line">Emblee me fu par envie</p>
               <p class="line">Sire or aies de moi merci</p>
               <p class="line">Car de ma vie en vous me fi</p>
               <p class="line">La fins est tele u jou l'avrai</p>
               <p class="line">U por s'amor de duel morrai</p>
               <p class="line">Li portiers l'ot molt s'esbahi</p>
               <p class="line">Forment se tint a escarni</p>
               <p class="line">Engignies sui dist il cest voirs</p>
               <p class="line">Deceu m'a li vostre avoirs</p>
               <p class="line">Par covoitise en ai le tort</p>
               <p class="line">Por vostre avoir avrai la mort</p>
               <p class="line">Mais ensi est kel n'en puis faire</p>
               <p class="line">Lacie m'aves n'en puis retraire</p>
               <p class="line">U bien m'en prenge u mal m'en viegne</p>
               <p class="line">Ne l'airai covens ne vous tiegne</p>
               <p class="line">Et si sai jou bien par ma foi</p>
               <p class="line">Que par icou morrons tot troi</p>
               <p class="line">A vostre ostel vous en ires</p>
               <p class="line">Dusqu'a tierc jor repaierres</p>
               <p class="line">Jou conmencerai entretant</p>
               <p class="line">Et Floire respont en plorant</p>
               <p class="line">Cis termes fait il est trop grans</p>
               <p class="line">Li portiers li fu respondans</p>
               <p class="line">A moi est cours car de la mort</p>
               <p class="line">Sui dont aseur sans resort</p>
               <p class="line">Floire s'en va et cil remaint</p>
               <p class="line">Cascuns d'aus .ii. forment se plaint</p>
               <p class="line">A l'un est lons a l'autre court</p>
               <p class="line">Floire ne caut a coi qu'il tourt</p>
               <p class="line">Se il pooit avoir s'amie</p>
               <p class="line">Ne li caut se il pert sa vie</p>
               <p class="line">Atant s'en est Floire tornes</p>
               <p class="line">Li portiers a engien trové</p>
               <p class="line">K'as damoiseles de la tour</p>
               <p class="line">Vaura present faire au tierc jor</p>
               <p class="line">De flors asses a fait cuellir</p>
               <p class="line">Et corbeilles grandes emplir</p>
               <p class="line">Atant est Floire repairies</p>
               <p class="line">Au terme vient joians et lies</p>
               <p class="line">.i. bliaut ot vestu vermel</p>
               <p class="line">Car del huissier en ot consel</p>
               <p class="line">Por çou c'avoit une coulor</p>
               <p class="line">et li vestimens et la flor</p>
               <p class="line">L'uissiers envoie ses presens</p>
               <p class="line">De l'envoier ne fu pas lens</p>
               <p class="line">Une corbeille a a cascune</p>
               <p class="line">Si a fait Floire entrer en une</p>
               <p class="line">Floire clot les ieus pas nes oeure</p>
               <p class="line">Et li portiers des flors le coevre</p>
               <p class="line">Dont a .ii. serjans apeles</p>
               <p class="line">Ceste corbeille me portes</p>
               <p class="line">A la cambre les le degré</p>
               <p class="line">Qui va au lit a l'amiré</p>
               <p class="line">Se li dites que li envoi</p>
               <p class="line">Gre m'en sara si com jou croi</p>
               <p class="line">Et si cuit que l'avra molt ciere</p>
               <p class="line">Puis vous en venes tost arriere</p>
               <p class="line">Cil prendent les flors ses enportent</p>
               <p class="line">Si sont cargié que tot detordent</p>
               <p class="line">Des flors dient molt en ja</p>
               <p class="line">Si maudient kis i foula</p>
               <p class="line">Par les degres montent amont</p>
               <p class="line">Mais a la cambre fali ont</p>
               <p class="line">Le Blanceflor laissent a destre</p>
               <p class="line">En l'autre entrent kist a senestre</p>
               <p class="line">Quant cil sont ens lor flors descargent</p>
               <p class="line">A celi qu'il truevent les baillent</p>
               <p class="line">Cil lor message en haste font</p>
               <p class="line">Lor flors laissent si s'en revont</p>
               <p class="line">Cele les prent si les mercie</p>
               <p class="line">Et la pucele est tost salie</p>
               <p class="line">Des flors se jue et esbanie</p>
               <p class="line">Floire cuide çou soit s'amie</p>
               <p class="line">Floire quant la pucele oi</p>
               <p class="line">De la grant joie sus sailli</p>
               <p class="line">Et la pucele s'esfrei</p>
               <p class="line">Et molt forment s'espeuri</p>
               <p class="line">De la paor c'ot si s'escrie</p>
               <p class="line">Merveille voi aie aie</p>
               <p class="line">Floire resaut en la corbeille</p>
               <p class="line">S'il ot paor n'est pas merveille</p>
               <p class="line">Quant il a s'amie a failli</p>
               <p class="line">Dont cuide bien c'on l'ait trahi</p>
               <p class="line">Des flors errant s'a recovert</p>
               <p class="line">Si que de lui noient ne pert</p>
               <p class="line">Atant ses conpaignes akeurent</p>
               <p class="line">Quant el l'oent pas ne demeurent</p>
               <p class="line">Celes demandent que ele oit</p>
               <p class="line">Por quel paor ensi crioit</p>
               <p class="line">Cele se fu asseuree</p>
               <p class="line">Et de Blanceflor porpensee</p>
               <p class="line">Ce fu ses amis bien le sot</p>
               <p class="line">Que ele tant regreter sot</p>
               <p class="line">Quant ele se fu porpensee</p>
               <p class="line">Si a parlé comme senee</p>
               <p class="line">Des flors sali .i. paveillon</p>
               <p class="line">Des eles feri mon menton</p>
               <p class="line">Del paveillon tel paor oi</p>
               <p class="line">Que m'escriai plus tost que poi</p>
               <p class="line">Arriere s'en revont gabant</p>
               <p class="line">Ele remest seule o l'enfant</p>
               <p class="line">Ele ert a Blanceflor conpaigne</p>
               <p class="line">Fille estoit au roi d'Alemaigne</p>
               <p class="line">Entre les .ii. molt s'entramoient</p>
               <p class="line">Ensanle a l'amirail aloient</p>
               <p class="line">La plus bele estoit de la tour</p>
               <p class="line">De toutes apres Blanceflor</p>
               <p class="line">Illueques pas grant plait ne tint</p>
               <p class="line">En la cambre Blanceflor vint</p>
               <p class="line">Blanceflor est de l'autre part</p>
               <p class="line">S'ele parole c'est a tart</p>
               <p class="line">En son ami a mis s'entente</p>
               <p class="line">Por lui est nuit et jor dolente</p>
               <p class="line">Les cambres pres apres estoient</p>
               <p class="line">Entre les .ii. un huis avoient</p>
               <p class="line">Par coi l'une a l'autre venoit</p>
               <p class="line">Quant son bon dire li voloit</p>
               <p class="line">Gloris ot non la damoisele</p>
               <p class="line">Blanceflor doucement apele</p>
               <p class="line">Bele conpaigne Blanceflor</p>
               <p class="line">Voles vous veoir bele flor</p>
               <p class="line">Et tele que molt ameres</p>
               <p class="line">Mon essient quant le verres</p>
               <p class="line">Tel flor n'a nule en cest pais</p>
               <p class="line">Ele ni crut pas ce m'est vis</p>
               <p class="line">Venes i si le connistres</p>
               <p class="line">Donrai le vous se vous voles</p>
               <p class="line">Avoi fait Blanceflor Gloris</p>
               <p class="line">Por coi si griement m'escarnis</p>
               <p class="line">Pecié faites en moie foi</p>
               <p class="line">Quant vous ensi gabes de moi</p>
               <p class="line">Damoisele qui a amor</p>
               <p class="line">Et joie en soi doit avoir flor</p>
               <p class="line">Bele suer Gloris douce amie</p>
               <p class="line">Pres est li termes de ma vie</p>
               <p class="line">Li amirals dist qu'il m'ara</p>
               <p class="line">Mais se Diu plaist il i faura</p>
               <p class="line">L'amirals faura a m'amor</p>
               <p class="line">Com fait Floire a Blanceflor</p>
               <p class="line">Por soie amor engien querrai</p>
               <p class="line">Et priveement m'ocirrai</p>
               <p class="line">Ami ne vaurai ne mari</p>
               <p class="line">Quant jou au bel Floire ai fali</p>
               <p class="line">Quant cele l'ot pities l'en prent</p>
               <p class="line">Puis se li a dit doucement</p>
               <p class="line">Damoisele por soie amor</p>
               <p class="line">Vos requier que vees la flor</p>
               <p class="line">Quant de s'amor conjuré l'ot</p>
               <p class="line">O li s'en va com plus tost pot</p>
               <p class="line">Floire a la parole oïe</p>
               <p class="line">Quant sot de voir que c'est s'amie</p>
               <p class="line">De la corbeille sali hors</p>
               <p class="line">Visage ot cler et gent le cors</p>
               <p class="line">Onques nus plus biaus hom ne fu</p>
               <p class="line">Blanceflor l'a tost coneu</p>
               <p class="line">Et il ra bien li conneue</p>
               <p class="line">El vit son dru et il sa drue</p>
               <p class="line">Sus s'entrekeurent sans parler</p>
               <p class="line">Grant joie font al assambler</p>
               <p class="line">De grant pitié de grant amor</p>
               <p class="line">Pleure Floire et Blanceflor</p>
               <p class="line">De ses bras li uns l'autre lie</p>
               <p class="line">Et en baisier cascuns s'oublie</p>
               <p class="line">El baisier a une loee</p>
               <p class="line">Qu'il font a une reposee</p>
               <p class="line">Lor baisiers est de grant douçor</p>
               <p class="line">Forment les asseure amor</p>
               <p class="line">Quant se baisent nul mot ne dient</p>
               <p class="line">Ains s'entresgardent si sosrient</p>
               <p class="line">Gloris voit le contenement</p>
               <p class="line">Lor joie et lor acointement</p>
               <p class="line">En riant dist a Blanceflor</p>
               <p class="line">Conpaigne connissies la flor</p>
               <p class="line">Orains esties vous deshaitié</p>
               <p class="line">Mais or vous voi joians et lié</p>
               <p class="line">Grant vertu a icele flors</p>
               <p class="line">Qui si tost taut si grans dolors</p>
               <p class="line">Orains ne le volies veoir</p>
               <p class="line">Or n'aves nul si cier avoir</p>
               <p class="line">Molt esteroit vostre anemie</p>
               <p class="line">Qui vous en feroit departie</p>
               <p class="line">Kieles fait Blanceflor Gloris</p>
               <p class="line">Ja est çou Floire mes amis</p>
               <p class="line">Puis se torne vers son ami</p>
               <p class="line">Par li vous ai soie merci</p>
               <p class="line">Gloris de Diu forment mercient</p>
               <p class="line">Et en plorant merci li crient</p>
               <p class="line">Que par li descovert ne soient</p>
               <p class="line">Car mort u desfait en seroient</p>
               <p class="line">Bien en poes estre asseur</p>
               <p class="line">La rien que plus aim vous en jur</p>
               <p class="line">Garderai vous en boine foi</p>
               <p class="line">Si comme jou feroie a moi</p>
               <p class="line">Seurement iert consentu</p>
               <p class="line">Quant Floire l'ot joians en fu</p>
               <p class="line">Et Blanceflor a dont l'en maine</p>
               <p class="line">En la soie cambre demaine</p>
               <p class="line">En .i. arvol d'une cortine</p>
               <p class="line">De soie u gisoit la mescine</p>
               <p class="line">Se sont assis priveement</p>
               <p class="line">Apres dist cascuns son talent</p>
               <p class="line">Floire a premiers commencié</p>
               <p class="line">Amie fait il molt sui lié</p>
               <p class="line">Molt ai bien ma paine akievee</p>
               <p class="line">Quant jou ensi vous ai trovee</p>
               <p class="line">Por vous ai este de mort pres</p>
               <p class="line">Et de travail soffert grant fes</p>
               <p class="line">Onques puis que perdu vous oi</p>
               <p class="line">Joie ne repos ainc puis n'oi</p>
               <p class="line">Quant je vous ai a mon talent</p>
               <p class="line">Il m'est avis nul mal ne sent</p>
               <p class="line">Ele respont estes vous Floire</p>
               <p class="line">Qui fu envoies a Montoire</p>
               <p class="line">A cui me toli par envie</p>
               <p class="line">Li rois ses pere o trecerie</p>
               <p class="line">Biaus dous amis je vous fac sage</p>
               <p class="line">Que je vous aim de boin corage</p>
               <p class="line">Ainc puis n'oi joie ne deduit</p>
               <p class="line">Sacies ne par jor ne par nuit</p>
               <p class="line">Comment venistes vous çaiens</p>
               <p class="line">Çou cuit que soit encantemens</p>
               <p class="line">Biaus amis Floire je vous voi</p>
               <p class="line">Et ne porquant si vous mescroi</p>
               <p class="line">Mais amis qui que vous soies</p>
               <p class="line">Forment vous aim ça vous traies</p>
               <p class="line">Et il si fist com plus tost pot</p>
               <p class="line">La damoisele bien le got</p>
               <p class="line">Adont a joie ensanle furent</p>
               <p class="line">Ensanle mangierent et burent</p>
               <p class="line">Et orent joie a lor talent</p>
               <p class="line">Si se deduisent liement</p>
               <p class="line">Gloris les garde en boine foi</p>
               <p class="line">Et si les sert molt bien a moi</p>
               <p class="line">Et de lor mangier et del sien</p>
               <p class="line">Les sert Gloris molt lor est bien</p>
               <p class="line">Se cele vie lor durast</p>
               <p class="line">Jamais cangier ne le rovast</p>
               <p class="line">Floire li biaus et Blanceflor</p>
               <p class="line">Ensi menaissent lor amor</p>
               <p class="line">Mais ne porent car lor amors</p>
               <p class="line">Torna fortune par ses mors</p>
               <p class="line">De lor amor et de lor vie</p>
               <p class="line">Demoustra bien qu'ele ot envie</p>
               <p class="line">Por çou que d'aus voloit juer</p>
               <p class="line">Sor aus fait sa roe torner</p>
               <p class="line">Or les avoit assis desus</p>
               <p class="line">Juer sans mal ses abat jus</p>
               <p class="line">Çou est ses jus cest sa nature</p>
               <p class="line">En çou met s'entente et sa cure</p>
               <p class="line">Bien le connoissent tout li mont</p>
               <p class="line">Car tout le sentent qui i sont</p>
               <p class="line">Por çou que ne puet estre estable</p>
               <p class="line">Et fortune torne sans fable</p>
               <p class="line">As uns taut et as autres done</p>
               <p class="line">.vii. fois mue entre prime et none</p>
               <p class="line">Ele ne garde pas a proece</p>
               <p class="line">A doner largement rikece</p>
               <p class="line">Ce set on bien au fol prové</p>
               <p class="line">Done roiame u grant conté</p>
               <p class="line">Et les veskies done as truans</p>
               <p class="line">Et les boins clers fait pain querans</p>
               <p class="line">Qui en li cuide estableté</p>
               <p class="line">Je le tieng bien poi fol prové</p>
               <p class="line">Qui en son doner point se fie</p>
               <p class="line">Ne connoist pas sa druerie</p>
               <p class="line">Or fait juer et or fait rire</p>
               <p class="line">Or done joie et or done ire</p>
               <p class="line">Ceus fist primes joieus et lies</p>
               <p class="line">Puis angoisseus et corecies</p>
               <p class="line">Par .i. matin se fu levee</p>
               <p class="line">Bele Gloris et conraee</p>
               <p class="line">Blanceflor la preus apela</p>
               <p class="line">El respont ales g'irai ja</p>
               <p class="line">En dormillant li respondi</p>
               <p class="line">Eneslepas se rendormi</p>
               <p class="line">Ele est a l'amirail venue</p>
               <p class="line">Il li demande de sa drue</p>
               <p class="line">Por coi ne vient et or n'est ci</p>
               <p class="line">Gloris respont sire merci</p>
               <p class="line">Tote nuit a liut en son livre</p>
               <p class="line">Que a joie peussies vivre</p>
               <p class="line">K'a paines tote nuit dormi</p>
               <p class="line">Contre le jor se resperi</p>
               <p class="line">Est çou voirs Gloris sire oïl</p>
               <p class="line">Molt est france cose fait il</p>
               <p class="line">Bien doit estre cele m'amie</p>
               <p class="line">Qui veut que j'aie longe vie</p>
               <p class="line">Li amirals en ot pitié</p>
               <p class="line">Por çou si la ensi laissié</p>
               <p class="line">Et lendemain tot ensement</p>
               <p class="line">Lieue Gloris premierement</p>
               <p class="line">Blanceflor doucement apele</p>
               <p class="line">Trop avons ci demoré bele</p>
               <p class="line">Cele respont je me conroi</p>
               <p class="line">Ains de vous i serai ce croi</p>
               <p class="line">Atant ses amis le racole</p>
               <p class="line">Et ele lui si fait que fole</p>
               <p class="line">Et puis la baisie et il li</p>
               <p class="line">En baisant se sont rendormi</p>
               <p class="line">Ensanle dorment bouce a bouce</p>
               <p class="line">Que l'une face a l'autre touce</p>
               <p class="line">Gloris fu el palais alee</p>
               <p class="line">El bacin a l'aigue versee</p>
               <p class="line">Quant ele revint si l'apele</p>
               <p class="line">.iiii. fois li dist damoisele</p>
               <p class="line">Quant ele rien ne respondoit</p>
               <p class="line">Dont cuide bien k'alee en soit</p>
               <p class="line">Ele vient au lit son signor</p>
               <p class="line">Quant le vit u est Blanceflor</p>
               <p class="line">Par foi fait il molt poi me crient</p>
               <p class="line">Que tant demeure et que ne vient</p>
               <p class="line">En Gloris n'ot que porpenser</p>
               <p class="line">Par foi ci le cuidai trover</p>
               <p class="line">Sire car ains de moi leva</p>
               <p class="line">Quant n'est venue ja venra</p>
               <p class="line">Venue fust s'ele peust</p>
               <p class="line">S'autre oquison trové n'eust</p>
               <p class="line">Li rois ot son cuer trespensé</p>
               <p class="line">Son cambrelenc a apelé</p>
               <p class="line">Va fait il haste Blanceflor</p>
               <p class="line">Que tost descende de la tour</p>
               <p class="line">Cil ne s'est mie aperceus</p>
               <p class="line">De Gloris sus en est venus</p>
               <p class="line">Quant vint en la cambre maniere</p>
               <p class="line">Par mi l'arvol de la verriere</p>
               <p class="line">Le lit a tost aperceu</p>
               <p class="line">Vis li est qu'il i a veu</p>
               <p class="line">Blanceflor et bele Gloris</p>
               <p class="line">Por coi ne li fust il avis</p>
               <p class="line">K'a face na menton n'avoit</p>
               <p class="line">Barbe ne grenons ni paroit</p>
               <p class="line">En la tor n'avoit damoisele</p>
               <p class="line">Qui de visage fust plus bele</p>
               <p class="line">Quant il les vit tant doucement</p>
               <p class="line">Jesir andeus pities l'en prent</p>
               <p class="line">Esbahis fu si s'en revait</p>
               <p class="line">A son signor conte cel plait</p>
               <p class="line">Sire merveilles ai veu</p>
               <p class="line">Ainc mais si grans amors ne fu</p>
               <p class="line">Com a Blanceflor vers Gloris</p>
               <p class="line">Et ele a li ce mest avis</p>
               <p class="line">Ensanle dorment doucement</p>
               <p class="line">Acolé sont estroitement</p>
               <p class="line">Bouce a bouce et face a face</p>
               <p class="line">Sont acolé et brace a brace</p>
               <p class="line">De pitié nes voel esvillier</p>
               <p class="line">Trop les cremoie a travillier</p>
               <p class="line">Molt lor siet a gesir ensanle</p>
               <p class="line">Quant Gloris l'ot de paor tranle</p>
               <p class="line">Li rois entra en jalousie</p>
               <p class="line">Crient que aucuns gise o s'amie</p>
               <p class="line">Aportes moi fait il m'espee</p>
               <p class="line">S'irai veir cele assanlee</p>
               <p class="line">Vois ci Gloris tu as failli</p>
               <p class="line">Atant se lieve a cuer mari</p>
               <p class="line">Courecies est par verité</p>
               <p class="line">Et molt par a son cuer iré</p>
               <p class="line">Adont s'en vont tot cele part</p>
               <p class="line">De jalousie trestous art</p>
               <p class="line">Car por voir il ne cuidoit mie</p>
               <p class="line">Que nus osast amer s'amie</p>
               <p class="line">Et neporquant par jalousie</p>
               <p class="line">Li met amors el cuer envie</p>
               <p class="line">Il et ses cambrelens s'en vont</p>
               <p class="line">Par les degres montent amont</p>
               <p class="line">En son puing tint sa nue espee</p>
               <p class="line">En la cambre entre a recelee</p>
               <p class="line">Il a fait la fenestre ovrir</p>
               <p class="line">Que li solaus puist ens venir</p>
               <p class="line">Li enfant doucement dormoient</p>
               <p class="line">Estroit acolé se tenoient</p>
               <p class="line">Bouce a bouce ert cascuns dormans</p>
               <p class="line">Sor n'en pense li rois poissans</p>
               <p class="line">Lor joie iert par tristor fenie</p>
               <p class="line">Se il n'en ont Diu en aie</p>
               <p class="line">En la cambre grant clarté ot</p>
               <p class="line">Quant li solaus entrer i pot</p>
               <p class="line">Li jors fu ja bien esclarcis</p>
               <p class="line">Quant il les vit tous fu maris</p>
               <p class="line">Blanceflor connut bien s'amie</p>
               <p class="line">Mais l'autre connut n'avoit mie</p>
               <p class="line">Floire o s'amie gisoit</p>
               <p class="line">En son vis nul sanlant n'avoit</p>
               <p class="line">Qu'il fust hom car a son menton</p>
               <p class="line">N'avoit ne barbe ne grenon</p>
               <p class="line">Fors Blanceflor n'avoit tant bele</p>
               <p class="line">En la tor nule damoisele</p>
               <p class="line">Li rois le voit nel connut mie</p>
               <p class="line">Griement le point la jalousie</p>
               <p class="line">Teus est amors et teus sa teke</p>
               <p class="line">Çou dont se crient tos jors seneke</p>
               <p class="line">Descoevre fait il les poitrines</p>
               <p class="line">Au canbrelenc des .ii. mescines</p>
               <p class="line">Les mameles primes verrons</p>
               <p class="line">Et puis si les esvillerons</p>
               <p class="line">Cil les descoevre s'aparut</p>
               <p class="line">Que cil est hom qui illuec jut</p>
               <p class="line">Tel duel en a ne pot mot dire</p>
               <p class="line">Enesle pas le vaut ocirre</p>
               <p class="line">Puis se porpense k'ains sara</p>
               <p class="line">Qui il est puis si l'ocirra</p>
               <p class="line">Entretant li enfant s'esveillent</p>
               <p class="line">Paor ont grant si ses merveillent</p>
               <p class="line">Quant il le roi devant eus voient</p>
               <p class="line">Dont cuident bien que morir doient</p>
               <p class="line">L'espee nue sor aus virent</p>
               <p class="line">Grant paor orent si fremirent</p>
               <p class="line">Et de çou furent esperdu</p>
               <p class="line">Quant le roi orent perceu</p>
               <p class="line">Dolant furent et courecié</p>
               <p class="line">Quant il se furent esveillié</p>
               <p class="line">Floire plora et Blanceflor</p>
               <p class="line">Morir cuident sans nul retor</p>
               <p class="line">Et li rois en fu molt ires</p>
               <p class="line">Quant il les a ensi troves</p>
               <p class="line">Il en a Floire a raison mis</p>
               <p class="line">Qui estes qui tant estes bris</p>
               <p class="line">K'osastes entrer en ma tour</p>
               <p class="line">Et coucier avoec Blanceflor</p>
               <p class="line">Par tos les dieus a cui j'aour</p>
               <p class="line">Ancui morres a deshonor</p>
               <p class="line">Ocirrai vous et la putain</p>
               <p class="line">Ançois qu'escapes de ma main</p>
               <p class="line">Li doi enfant andoi ploroient</p>
               <p class="line">Et de pitié s'entresgardoient</p>
               <p class="line">Floire respont por Diu nel dites</p>
               <p class="line">Ainc millor cose ne veistes</p>
               <p class="line">Ses amis sui ele est m'amie</p>
               <p class="line">Trovee l'ai tant l'ai sivie</p>
               <p class="line">Et li senescaus au roi prie</p>
               <p class="line">Biaus sire nes ocies mie</p>
               <p class="line">Tant que jugié l'aient vo gent</p>
               <p class="line">Ses ocies par jugement</p>
               <p class="line">Il lor done ses fait lever</p>
               <p class="line">Estroitement les fait garder</p>
               <p class="line">Que il ne puissent escaper</p>
               <p class="line">Apres fait ses barons mander</p>
               <p class="line">Li baron furent assamblé</p>
               <p class="line">Contre la feste en la cité</p>
               <p class="line">Car li termes molt pres estoit</p>
               <p class="line">Que sa feme prendre devoit</p>
               <p class="line">Vienent roi et empereour</p>
               <p class="line">Et duc et conte et aumaçor</p>
               <p class="line">Tous emplist li palais le roi</p>
               <p class="line">De sa gent qui sont de sa loi</p>
               <p class="line">Il les a fait trestous taisir</p>
               <p class="line">Car dire lor veut son plaisir</p>
               <p class="line">Tantost com il l'ot commandé</p>
               <p class="line">Ainc ni ot puis .i. mot soné</p>
               <p class="line">Il s'est drecies en son estage</p>
               <p class="line">Iries est molt en son corage</p>
               <p class="line">Signor fait il or escoutes</p>
               <p class="line">Puis jugies droit de çou k'orres</p>
               <p class="line">Et qui de droit se deffendra</p>
               <p class="line">C'est l'oquisons par coi morra</p>
               <p class="line">Qui vers lui dont forfait se set</p>
               <p class="line">Ceste parole forment het</p>
               <p class="line">Signor fait il tot li pluisor</p>
               <p class="line">Aves oi de Blanceflor</p>
               <p class="line">Une pucele c'acatai</p>
               <p class="line">Grant masse d'or por li donai</p>
               <p class="line">Encore n'a il pas .ii. mois</p>
               <p class="line">D'or i donai .vii. fois son pois</p>
               <p class="line">Sa biautes fu et bele et ciere</p>
               <p class="line">Por çou l'avoie forment ciere</p>
               <p class="line">En la tor entre mes pucele</p>
               <p class="line">Dont il i a .viͯjͯ. de beles</p>
               <p class="line">A honor servir les faisoie</p>
               <p class="line">Sor totes ciere le tenoie</p>
               <p class="line">En li avoie tele amor</p>
               <p class="line">K'en voloie faire m'oiscor</p>
               <p class="line">Por çou qu'ele ert et bele et gente</p>
               <p class="line">Avoie en li mise m'entente</p>
               <p class="line">Cascun matin soloit venir</p>
               <p class="line">A mon lever por moi servir</p>
               <p class="line">Ier matinet mon essient</p>
               <p class="line">Quant dui lever ne vint nient</p>
               <p class="line">Mes canbrelens por li ala</p>
               <p class="line">.i. jouencel o li trova</p>
               <p class="line">Dormant cuida que fust pucele</p>
               <p class="line">Eneslepas m'en dist novele</p>
               <p class="line">Jou i alai com plus tost poi</p>
               <p class="line">Quant le trovai grant ire en oi</p>
               <p class="line">De duel qu'en oi ne peuc mot dire</p>
               <p class="line">Eneslepas le vauc ocirre</p>
               <p class="line">Signor si est que je vous di</p>
               <p class="line">Il me cria por Diu merci</p>
               <p class="line">Que en ma cort voiant ma gent</p>
               <p class="line">Les ocie par jugement</p>
               <p class="line">Porpensai moi que mal feroie</p>
               <p class="line">Se sans jugier les ocioie</p>
               <p class="line">Signor oï aves mon conte</p>
               <p class="line">Par jugement vengies ma honte</p>
               <p class="line">.i. rois s'en est leves en pies</p>
               <p class="line">Si lor a dit signor oies</p>
               <p class="line">Nos sires a conté son conte</p>
               <p class="line">Nos i entendons bien sa honte</p>
               <p class="line">Mais ne porquant oïr devons</p>
               <p class="line">Ains que jugement en faiçons</p>
               <p class="line">Se cil le voloit riens desdire</p>
               <p class="line">Que nos ne le veons ocirre</p>
               <p class="line">Del encouper si com j'entent</p>
               <p class="line">Sans respons n'est pas jugement</p>
               <p class="line">De l'autre part est dans Yliers</p>
               <p class="line">Rois de Nubie fors et fiers</p>
               <p class="line">Dans rois fait il foi que vos doi</p>
               <p class="line">Del tot en tot pas ne l'otroi</p>
               <p class="line">Se me sire el forfait le prist</p>
               <p class="line">Grant droit eust que l'ocesist</p>
               <p class="line">Que son prent larron el forfait</p>
               <p class="line">Vers lui ne doit avoir nul plait</p>
               <p class="line">Ses mesfais mostre apartement</p>
               <p class="line">Morir l'estuet sans jugement</p>
               <p class="line">Or sont tot li baron levé</p>
               <p class="line">Sus el palais en sont entré</p>
               <p class="line">Quant cil ot dit qui la besoigne</p>
               <p class="line">Tient a trop malvaise et tesmoigne</p>
               <p class="line">Et dist por aus me sire envoit</p>
               <p class="line">Ardoir les face et si l'otroit</p>
               <p class="line">Tel parole vont otriant</p>
               <p class="line">Doi serf les amainent avant</p>
               <p class="line">Il i vinrent forment plorant</p>
               <p class="line">Si s'entresgardent doucemant</p>
               <p class="line">Floire apela Blanceflor</p>
               <p class="line">Bele or avons de mort paor</p>
               <p class="line">Si avons droit car bien savons</p>
               <p class="line">Que sans nis.i. terme morrons</p>
               <p class="line">Mais bele çou vous ai jou fait</p>
               <p class="line">Par moi aves vous icest plait</p>
               <p class="line">Se jou ne venisse en la tor</p>
               <p class="line">N'eussies pas ceste dolor</p>
               <p class="line">Par vos ne fu çou pas amie</p>
               <p class="line">Or en perdres por moi la vie</p>
               <p class="line">.ii. fois deusse bien morir</p>
               <p class="line">Ce puet on savoir sans mentir</p>
               <p class="line">L'une por vos l'autre por moi</p>
               <p class="line">Car trestout est par mon desroi</p>
               <p class="line">Bele vostre anel bien gardes</p>
               <p class="line">Ne morres pas tant com l'ares</p>
               <p class="line">Blanceflor respont en plourant</p>
               <p class="line">Amis dist el tort aves grant</p>
               <p class="line">Biaus amis Floire de ta mort</p>
               <p class="line">Ai jou les coupes et le tort</p>
               <p class="line">Vos venistes en ceste terre</p>
               <p class="line">Trestot seulement por moi querre</p>
               <p class="line">Jou seule en fui li oquison</p>
               <p class="line">Por moi montastes el doignon</p>
               <p class="line">Ni venissies se jou ni fuisse</p>
               <p class="line">Morir por vous por çou deusse</p>
               <p class="line">Por moi feront le jugement</p>
               <p class="line">Biaus amis vostre anel vous rent</p>
               <p class="line">Car par lui ne voel pas garir</p>
               <p class="line">Par si que vous voie morir</p>
               <p class="line">Il jure Diu nel recevra</p>
               <p class="line">Car ains de li s'il puet morra</p>
               <p class="line">Et Blanceflor adont souspire</p>
               <p class="line">De çou que ele li ot dire</p>
               <p class="line">Encor li dist qu'il le prendra</p>
               <p class="line">Et cil li dist que non fera</p>
               <p class="line">Ele voit nel prendra noient</p>
               <p class="line">Dont l'a jeté par maltalent</p>
               <p class="line">.i. dus le prist qui l'entendi</p>
               <p class="line">Quant l'anel tint molt s'esjoi</p>
               <p class="line">Et adont a Blanceflor dit</p>
               <p class="line">Qu'ele ni a mis nul respit</p>
               <p class="line">Amis dist ele tort aries</p>
               <p class="line">Se vous ançois de moi mories</p>
               <p class="line">Car bien sai quant mort vous verroit</p>
               <p class="line">Por ma biauté me retenroit</p>
               <p class="line">Bele dist il ançois morrai</p>
               <p class="line">Certes que trestot çou fait ai</p>
               <p class="line">Issi parlant li enfant vinrent</p>
               <p class="line">Plorant et par les mains se tinrent</p>
               <p class="line">Li rois rueve qu'il aient pais</p>
               <p class="line">Trestot cil qui sont el palais</p>
               <p class="line">Floire et Blanceflor venu furent</p>
               <p class="line">Par devant l'amirail s'esturent</p>
               <p class="line">Grans gens por aus assanles virent</p>
               <p class="line">Pleurent des ieus del cuer sospirent</p>
               <p class="line">De vivre seurte n'avoient</p>
               <p class="line">Et neporquant tant bel estoient</p>
               <p class="line">Que lor tristor par lor biauté</p>
               <p class="line">Resanle l'une de clarté</p>
               <p class="line">Paris de Troies n'Absalon</p>
               <p class="line">Parthonopeus n'Ypomedon</p>
               <p class="line">Ne Elydas la fille Elaine</p>
               <p class="line">Ne Antigone ne Ysmaine</p>
               <p class="line">En leece tant bel ne furent</p>
               <p class="line">Com erent cil qui morir durent</p>
               <p class="line">Floire li enfes fu molt biaus</p>
               <p class="line">De son eage damoisiaus</p>
               <p class="line">Et ne por quant asses fu grans</p>
               <p class="line">Ses eages fu de .xv. ans</p>
               <p class="line">Cief ot bien fait et crigne bloie</p>
               <p class="line">Desi au braiel si baloie</p>
               <p class="line">Front par mesure molt ert blans</p>
               <p class="line">Plus biaus ne fu nus hom vivans</p>
               <p class="line">Si surcil sont brun et petit</p>
               <p class="line">Onques nus hom plus bel ne vit</p>
               <p class="line">Si oel sont gros por le plorer</p>
               <p class="line">Nus ne se pooit soeler</p>
               <p class="line">Del esgarder se il fust lies</p>
               <p class="line">Mais del plorer ert empiries</p>
               <p class="line">Sa face resanle soleus</p>
               <p class="line">Quant au matin apert vermeus</p>
               <p class="line">Au nes na bouce na menton</p>
               <p class="line">N'avoit ne barbe ne grenon</p>
               <p class="line">Grailles par flans et gros par pis</p>
               <p class="line">La car blance com flors de lis</p>
               <p class="line">Bras ot cras mains blances com nois</p>
               <p class="line">Je ne cuit que voies des mois</p>
               <p class="line">Nis.i. plus bel de son eage</p>
               <p class="line">Plus fort plus vaillant ne plus sage</p>
               <p class="line">Reube porprine vestue ot</p>
               <p class="line">Si fu lacies au mius qu'il pot</p>
               <p class="line">Desfules fu joste s'amie</p>
               <p class="line">Qui de biauté nel passoit mie</p>
               <p class="line">Desfulee fu ensement</p>
               <p class="line">U ele atent son jugement</p>
               <p class="line">Cief a reont et blonde crine</p>
               <p class="line">Plus blanc le front que n'est hermine</p>
               <p class="line">Gree avoit droite et bien menee</p>
               <p class="line">El palais fu escavelee</p>
               <p class="line">Suercils brunes ieus vairs rians</p>
               <p class="line">Plus que gemme resplendissans</p>
               <p class="line">Nus contrefaire nel porroit</p>
               <p class="line">Çou ert avis qui l'esgardoit</p>
               <p class="line">Que a ses ieus n'aperceust</p>
               <p class="line">Fors as larmes que tristre fust</p>
               <p class="line">Sa face de color tres fine</p>
               <p class="line">Plus clere que n'en est verrine</p>
               <p class="line">Et les narines ot bien faites</p>
               <p class="line">Com se fuissent as mains portraites</p>
               <p class="line">Bouce bien faite par mesure</p>
               <p class="line">Ainc ne fist plus bele nature</p>
               <p class="line">Mieus faite estature pucele</p>
               <p class="line">N'en a ne roine plus bele</p>
               <p class="line">Les levres por baisier grossetes</p>
               <p class="line">Si les avoit .i. peu rougetes</p>
               <p class="line">Li dent sont petit et seré</p>
               <p class="line">Et plus blanc d'argent esmeré</p>
               <p class="line">De sa bouce ist si douce alaine</p>
               <p class="line">Viure en puet on une semaine</p>
               <p class="line">Qui au lundi le sentiroit</p>
               <p class="line">En la semaine mal n'aroit</p>
               <p class="line">Le col a tel et le menton</p>
               <p class="line">Com apartient a la façon</p>
               <p class="line">La car avoit asses plus blance</p>
               <p class="line">Que n'est nule flors sor la brance</p>
               <p class="line">Le cors a tel et si bien fait</p>
               <p class="line">Que s'on l'eust as mains portrait</p>
               <p class="line">Grailles les flans basses les hance</p>
               <p class="line">Molt li siet bien sa destre mance</p>
               <p class="line">Blances mains et grailles les dois</p>
               <p class="line">Lons par mesure forment drois</p>
               <p class="line">N'a si sage home el pavement</p>
               <p class="line">Qui sace eslire le plus gent</p>
               <p class="line">De lor biauté tot s'esbahirent</p>
               <p class="line">Quant u palais entr'aus les virent</p>
               <p class="line">N'a si felon home en la cort</p>
               <p class="line">Qui de pitié por eus ne plort</p>
               <p class="line">Molt volentiers dont trestornaissent</p>
               <p class="line">Le jugement se il osassent</p>
               <p class="line">Mais li rois fu si fort iries</p>
               <p class="line">Que d'aus ne li prendoit pities</p>
               <p class="line">Oiant aus les a fait jugier</p>
               <p class="line">Et en apres estroit loier</p>
               <p class="line">En .i. plain enmi la cité</p>
               <p class="line">La ont .iii. serf espris .i. re</p>
               <p class="line">Il les a fait andeus mener</p>
               <p class="line">El fu les conmande a jeter</p>
               <p class="line">Quant li baron loier les virent</p>
               <p class="line">De totes pars grant duel en firent</p>
               <p class="line">Par grant pitié et par douçor</p>
               <p class="line">Pleurent el palais li pluisor</p>
               <p class="line">Et dient tot tant mal i furent</p>
               <p class="line">Quant si faitement morir durent</p>
               <p class="line">Se il peussent et osaissent</p>
               <p class="line">De grant avoir les racataissent</p>
               <p class="line">Li dus qui lor anel trova</p>
               <p class="line">Quant la pucele le jeta</p>
               <p class="line">Rendre lor va molt fist que ber</p>
               <p class="line">Onques nel vaut avant porter</p>
               <p class="line">Tant forment pleure de pitié</p>
               <p class="line">Envers le roi sa aproismié</p>
               <p class="line">Le dolousement qu'il oi</p>
               <p class="line">Li a isnelement jehi</p>
               <p class="line">Li rois les ra fait apeler</p>
               <p class="line">Por çou qu'il veut oir parler</p>
               <p class="line">Et cil le font molt liement</p>
               <p class="line">Qui de lor mort erent dolent</p>
               <p class="line">Andeus les a mis a raison</p>
               <p class="line">Floire demande com a non</p>
               <p class="line">Cil li respont j'ai a non Floire</p>
               <p class="line">Aprendre ere ales a Montoire</p>
               <p class="line">Quant Blanceflor me fu emblee</p>
               <p class="line">Or l'ai en cest pais trovee</p>
               <p class="line">Sor sains jurrai que Blanceflor</p>
               <p class="line">Ne sot quant j'entrai en la tor</p>
               <p class="line">Et se vos venoit a plaisir</p>
               <p class="line">Quant nel n'en devroit morir</p>
               <p class="line">Por moi et por li m'ociois</p>
               <p class="line">Sacies de fi que çou est drois</p>
               <p class="line">Tote en ai le coupe et le tort</p>
               <p class="line">Por moi est el jugié a mort</p>
               <p class="line">Blanceflor en est molt marié</p>
               <p class="line">Sire fait ele je sui s'amie</p>
               <p class="line">Et je sui par foi l'oquison</p>
               <p class="line">Por coi il monta el doignon</p>
               <p class="line">Se il ni seust Blanceflor</p>
               <p class="line">Ja ne montast en vostre tor</p>
               <p class="line">Grans dolors ert s'il muert por moi</p>
               <p class="line">Il est d'Espaigne fius de roi</p>
               <p class="line">Par droit doit viure et jou morir</p>
               <p class="line">Sire s'il vos vient a plaisir</p>
               <p class="line">Floire li dist nel crees mie</p>
               <p class="line">Ocies moi laissies m'amie</p>
               <p class="line">Il lor dist ambedoi morres</p>
               <p class="line">Sans demorer ja n'i faures</p>
               <p class="line">Jou meismes vos ocirrai</p>
               <p class="line">Et de vous .ii. les cies prendrai</p>
               <p class="line">S'espee tote nue a prise</p>
               <p class="line">Blanceflor saut avant s'est mise</p>
               <p class="line">Et Floire le reboute arriere</p>
               <p class="line">Ni morres pas fait il premiere</p>
               <p class="line">Hom sui si ne doi pas soffrir</p>
               <p class="line">Que devant moi doies morir</p>
               <p class="line">Devant se met le col estent</p>
               <p class="line">Blanceflor par le main le prent</p>
               <p class="line">Grant tort aves met soi avant</p>
               <p class="line">Son col estent tot en plorant</p>
               <p class="line">Cascuns voloit avant morir</p>
               <p class="line">Et l'anel ne pooit soffrir</p>
               <p class="line">Tot cil grant pitié en avoient</p>
               <p class="line">Qui tel duel faire lor veoient</p>
               <p class="line">Li baron qui les esgardoient</p>
               <p class="line">Par la sale molt en ploroient</p>
               <p class="line">Ja n'ert mais fais nus jugemens</p>
               <p class="line">Dont aient pitié tant de gens</p>
               <p class="line">Lors en ot li rois grant pitié</p>
               <p class="line">Ja soit çou k'ait le cuer irié</p>
               <p class="line">Que cascun valt avant salir</p>
               <p class="line">Por çou que primes veut morir</p>
               <p class="line">Et voit tant tristement plorer</p>
               <p class="line">De pitié nes pot apeler</p>
               <p class="line">Quant Blanceflor a esgardee</p>
               <p class="line">De la pitié li ciet l'espee</p>
               <p class="line">Cil qui le voient en sont lié</p>
               <p class="line">Pleurent de joie et de pitié</p>
               <p class="line">Et li dus qui trova l'anel</p>
               <p class="line">L'a esgarde molt li fu bel</p>
               <p class="line">Or voit que lius est de parler</p>
               <p class="line">Molt se paine del delivrer</p>
               <p class="line">Dont en apele les barons</p>
               <p class="line">Signor fait il bien deverons</p>
               <p class="line">Tot consillier a no signor</p>
               <p class="line">De cest plait qu'il fust a s'onor</p>
               <p class="line">Mais de çou qui lor est jugié</p>
               <p class="line">Me sire ait merci et pitié</p>
               <p class="line">Mais que Floire nel çoile mie</p>
               <p class="line">Que tot son engien ne li die</p>
               <p class="line">Comment il entra en la tor</p>
               <p class="line">Et com il conquist Blanceflor</p>
               <p class="line">Et que dira on s'il l'ocit</p>
               <p class="line">N'ert pas grans los si com je cuit</p>
               <p class="line">Se il les .ii. enfans afole</p>
               <p class="line">Molt en istra male parole</p>
               <p class="line">Molt vauroit mius si com j'espoir</p>
               <p class="line">Trestot l'egien Floire a savoir</p>
               <p class="line">Et confaitement il entra</p>
               <p class="line">En la tor et qui li aida</p>
               <p class="line">Li rois molt grant pris en aroit</p>
               <p class="line">Ce m'est avis et mius seroit</p>
               <p class="line">Et quant il l'engien en saroit</p>
               <p class="line">Contregarder mius s'en porroit</p>
               <p class="line">Ensi fera il s'il est sages</p>
               <p class="line">Tot dient ce seroit damages</p>
               <p class="line">Se il teus enfans ocioit</p>
               <p class="line">Laist les aler se il nos croit</p>
               <p class="line">Et quant li rois lor los en a</p>
               <p class="line">Bel lor fu si lor otria</p>
               <p class="line">Pardon de mort mais voir en die</p>
               <p class="line">Si ciere com il a sa vie</p>
               <p class="line">Et la vie de Blanceflor</p>
               <p class="line">Comment il entra en la tor</p>
               <p class="line">Floire respont voir n'en diroie</p>
               <p class="line">Por nul destroit k'avoir en doie</p>
               <p class="line">Se ensement ne pardones</p>
               <p class="line">Se sor aus poesté aves</p>
               <p class="line">A tos ceus qui mi ont aidié</p>
               <p class="line">Et secourut et consillié</p>
               <p class="line">Li rois s'en est molt corecies</p>
               <p class="line">Et dist ja n'en iert otroies</p>
               <p class="line">Li plais que vous me requeres</p>
               <p class="line">Certes andoi ançois morres</p>
               <p class="line">Ja tant n'ere entrepris de plais</p>
               <p class="line">Que cis otrois vous soit ja fais</p>
               <p class="line">Dont saut .i. evesques sor pies</p>
               <p class="line">Qui del pardon estoit molt lies</p>
               <p class="line">Que on tenoit a forment sage</p>
               <p class="line">Si parla oiant le barnage</p>
               <p class="line">Biaus sire rois et çou que vaut</p>
               <p class="line">Se tu l'ocis a lui n'en caut</p>
               <p class="line">Fai çou que loent ti baron</p>
               <p class="line">Vis m'est que c'est sens et raison</p>
               <p class="line">Floire li enfes ne dist mie</p>
               <p class="line">Que il soient de ta baillie</p>
               <p class="line">Puet estre gré ne t'en saront</p>
               <p class="line">Car de ta poesté ne sont</p>
               <p class="line">Mais çou que tu pues pardoner</p>
               <p class="line">Lor pardone si fais que ber</p>
               <p class="line">Mieus vaut molt l'engien a oïr</p>
               <p class="line">Que les enfans veoir morir</p>
               <p class="line">Car damages seroit molt grant</p>
               <p class="line">S'ensi moroient li enfant</p>
               <p class="line">Ne de lor biauté n'est mesure</p>
               <p class="line">Plus biaus ne fist onques nature</p>
               <p class="line">Tot escrient boin est a faire</p>
               <p class="line">Otroie lor rois deboinaire</p>
               <p class="line">Ensi prient trestot merci</p>
               <p class="line">Et quant li rois les a oï</p>
               <p class="line">Nes vaut pas contredire tous</p>
               <p class="line">Pardone lor si fait que prous</p>
               <p class="line">Tot li baron l'en mercierent</p>
               <p class="line">Et de cel fait molt le loerent</p>
               <p class="line">Molt sen sont fait li enfant lié</p>
               <p class="line">Floire son conte a conmencié</p>
               <p class="line">Asses haut que cil de la cort</p>
               <p class="line">L'oirent tot et mu et sort</p>
               <p class="line">Et dist comment il a erré</p>
               <p class="line">Des icel jor que il fu nes</p>
               <p class="line">Com il l'ama en sa contree</p>
               <p class="line">Confaitement li fu emblee</p>
               <p class="line">Le duel qu'il fist lor a conté</p>
               <p class="line">Com il issi de son regné</p>
               <p class="line">Por Blancheflor s'amie querre</p>
               <p class="line">Son oirre par mer et par terre</p>
               <p class="line">Et com en Babiloine vint</p>
               <p class="line">Et com ses ostes cier le tint</p>
               <p class="line">Et comment il le consilla</p>
               <p class="line">Et comment l'uissier engigna</p>
               <p class="line">Com fu portes en la corbeille</p>
               <p class="line">Lors tinrent tot a grant merveille</p>
               <p class="line">Li rois meismes en a ris</p>
               <p class="line">Apres com il fu entrepris</p>
               <p class="line">Dedens la tor et abaubis</p>
               <p class="line">Quant il fu presentes Gloris</p>
               <p class="line">Tot a conté sa raison fine</p>
               <p class="line">Et humlement le roi encline</p>
               <p class="line">As pies li ciet merci li crie</p>
               <p class="line">Por Diu qu'il li renge s'amie</p>
               <p class="line">Car se il pert sa druerie</p>
               <p class="line">Dont veut mieus la mort que la vie</p>
               <p class="line">Et li rois a fait molt que prous</p>
               <p class="line">Floire a le main prist voiant tous</p>
               <p class="line">Et apres a fait grant francise</p>
               <p class="line">Par le main a Blanceflor prise</p>
               <p class="line">Et Flore par le main reprent</p>
               <p class="line">Apres a parle frankement</p>
               <p class="line">Je vous rent fait il vostre amie</p>
               <p class="line">Floire molt forment l'en mercie</p>
               <p class="line">Andoi li sont keu as pies</p>
               <p class="line">A grant joie li ont baisies</p>
               <p class="line">Li rois les a fait redrecier</p>
               <p class="line">Floire veut faire chevalier</p>
               <p class="line">Des millors armes que il ot</p>
               <p class="line">Le conrea au mieus qu'il pot</p>
               <p class="line">Li rois quant l'ot fait chevalier</p>
               <p class="line">Mener les fait a .i. mostier</p>
               <p class="line">S'amie li fait espouser</p>
               <p class="line">Apres fait Gloris demander</p>
               <p class="line">Par le consel de Blanceflor</p>
               <p class="line">L'a prise li rois a oissor</p>
               <p class="line">Et molt humlement li pria</p>
               <p class="line">Quant Gloris eue avera</p>
               <p class="line">Tot l'an por Diu que ne l'ocie</p>
               <p class="line">Ains le tiegne tote sa vie</p>
               <p class="line">Et Floire ausi lempria</p>
               <p class="line">Blanceflor molt grant joie en a</p>
               <p class="line">Et li amirals lor otrie</p>
               <p class="line">Qu'il le tenra tote sa vie</p>
               <p class="line">Gloris molt grant joie en a fait</p>
               <p class="line">Vers Blanceflor adont se trait</p>
               <p class="line">.c. fois le baise doucement</p>
               <p class="line">L'amirals par le main le prent</p>
               <p class="line">Corone d'or li fait porter</p>
               <p class="line">Et comme s'oissor honerer</p>
               <p class="line">Quant par la sale fu moustree</p>
               <p class="line">devant sa gent l'a coronee</p>
               <p class="line">Tot li baron de la cité</p>
               <p class="line">A la feste sont assanlé</p>
               <p class="line">Cele feste fu molt joié</p>
               <p class="line">Et bele et boine et molt jolié</p>
               <p class="line">Lyons i betent et grans ours</p>
               <p class="line">Grant joie i a de jougleours</p>
               <p class="line">Totes manieres d'estrumens</p>
               <p class="line">I sonent dehors et dedens</p>
               <p class="line">Molt grant joie i ont demené</p>
               <p class="line">Cil qui a la feste ont esté</p>
               <p class="line">Ni ot si povre jougleour</p>
               <p class="line">.iiii. mars d'argent n'ait le jour</p>
               <p class="line">Et boin ronci et .i. mantel</p>
               <p class="line">Tot s'envoisent et bien et bel</p>
               <p class="line">Floire son boin oste manda</p>
               <p class="line">Et le por pas n'oublia</p>
               <p class="line">Atant fu l'aige demandee</p>
               <p class="line">Li cambrelens l'a aportee</p>
               <p class="line">Quant lavé ont si sont assis</p>
               <p class="line">Li amirals assiet Gloris</p>
               <p class="line">De jouste soi comme s'oissor</p>
               <p class="line">D'autre part assiet Blanceflor</p>
               <p class="line">Floire s'assiet joste sa drue</p>
               <p class="line">Tel joie en a quant l'a veue</p>
               <p class="line">Por estre ocis dont nel laissast</p>
               <p class="line">Que voiant tous ne le baisaist</p>
               <p class="line">Par le palais auquant s'en rient</p>
               <p class="line">Et en riant içou li dient</p>
               <p class="line">Floire a cel mes vos tenes</p>
               <p class="line">Bien vous fera se vos l'ames</p>
               <p class="line">La ot feste joieuse et grant</p>
               <p class="line">Bien i servoient li serjant</p>
               <p class="line">Clare portent li boutillier</p>
               <p class="line">Ni ot hanap ne fust dormier</p>
               <p class="line">En boins hanas ovres d'or fin</p>
               <p class="line">Aportoient claré et vin</p>
               <p class="line">Et espandent par le maison</p>
               <p class="line">Trestot s'enyvrent li garçon</p>
               <p class="line">Ne saveries mes porpenser</p>
               <p class="line">Que la ne veissies porter</p>
               <p class="line">Grues et gantes et hairons</p>
               <p class="line">Bistardes cisnes et paons</p>
               <p class="line">Niules oublees gibeles</p>
               <p class="line">Et pastes de vis oiseles</p>
               <p class="line">Et quant il ces pastes brisoient</p>
               <p class="line">Li oiselet par tot voloient</p>
               <p class="line">Adont veissies vous faucons</p>
               <p class="line">Et ostoirs et esmerillons</p>
               <p class="line">Et molt grant plente de mouskes</p>
               <p class="line">Voler apres les oiseles</p>
               <p class="line">La oissies les estrumens</p>
               <p class="line">Vieles et encantemens</p>
               <p class="line">Molt demenoient grant baudor</p>
               <p class="line">A ceste feste li pluisor</p>
               <p class="line">Atant es vous .x. chevaliers</p>
               <p class="line">qui aportent a Floire bries</p>
               <p class="line">Devant l'amirail s'aresterent</p>
               <p class="line">Et lui et Floire saluerent</p>
               <p class="line">De son pere noncent la mort</p>
               <p class="line">Et de sa mere le duel fort</p>
               <p class="line">Sire font il de par tes homes</p>
               <p class="line">Les plus vaillans ci venu somes</p>
               <p class="line">Que en vostre terre venes</p>
               <p class="line">Tote est en pais tres bien l'avres</p>
               <p class="line">Quant Floire ot quest mors ses pere</p>
               <p class="line">Grant duel en fist et de sa mere</p>
               <p class="line">Sages hom et hardis gerriers</p>
               <p class="line">Et biaus et larges vivendiers</p>
               <p class="line">Ahi fait il biaus tres dous pere</p>
               <p class="line">Et vous bele tres douce mere</p>
               <p class="line">Qui si malement m'atornastes</p>
               <p class="line">Quant mon pere consel donastes</p>
               <p class="line">Vos li loastes par amor</p>
               <p class="line">Que vendist bele Blanceflor</p>
               <p class="line">Que mes peres voloit ocirre</p>
               <p class="line">Par mautalent et par grant ire</p>
               <p class="line">Et por içou que il cuidoit</p>
               <p class="line">Que por Blanceflor me perdoit</p>
               <p class="line">Vos savies bien que je moroie</p>
               <p class="line">Et que sans li pas ne vivroie</p>
               <p class="line">Vostre boin anel me donastes</p>
               <p class="line">Quant vous querre le m'envoiastes</p>
               <p class="line">Vos savies que je la verroie</p>
               <p class="line">Por vostre anel que je portoie</p>
               <p class="line">Jamais mere tel ne donra</p>
               <p class="line">A son fil tant ne l'amera</p>
               <p class="line">Dieus face merci a mon pere</p>
               <p class="line">Et a la roine ma mere</p>
               <p class="line">Floire ensi se dementoit</p>
               <p class="line">Molt doucement le regretoit</p>
               <p class="line">Il et s'amie grant duel font</p>
               <p class="line">Vers l'amirail regardé ont</p>
               <p class="line">Boinement li ruevent congié</p>
               <p class="line">Et il en a son cuer irié</p>
               <p class="line">Et dist se voles remanoir</p>
               <p class="line">Vos ares bien vostre voloir</p>
               <p class="line">Je vous feroie coroner</p>
               <p class="line">Et riche roiame doner</p>
               <p class="line">Riche roiame vous donroie</p>
               <p class="line">Et d'or fin vous coroneroie</p>
               <p class="line">Ahi dist il Floire amis</p>
               <p class="line">Car remanes en cest pais</p>
               <p class="line">Vos seres mes confanoniers</p>
               <p class="line">Et mes plus prives consilliers</p>
               <p class="line">Floire dist pas ne remanroit</p>
               <p class="line">Mais l'amirail du sien donroit</p>
               <p class="line">Sa ciere coupe k'aporta</p>
               <p class="line">Et dist qu'il le racatera</p>
               <p class="line">Qu'il l'avoit au portier donee</p>
               <p class="line">De .c. mars d'or l'a racatee</p>
               <p class="line">Floire a son oste apelé</p>
               <p class="line">Molt grant avoir li a doné</p>
               <p class="line">.x. coupes d'or et .xx. d'argent</p>
               <p class="line">Li fait doner joieusement</p>
               <p class="line">Que nul contredit ni a mis</p>
               <p class="line">Et .xx. pailes et .xx. samis</p>
               <p class="line">Et .vii. somiers de sebelins</p>
               <p class="line">.c. porpres et .c. osterins</p>
               <p class="line">Et une riche coupe d'or</p>
               <p class="line">Qu'il aporta de son tresor</p>
               <p class="line">Done a s'ostesse Licoris</p>
               <p class="line">Et .x. mantiaus que vairs que gris</p>
               <p class="line">Cascun de ceus de la maison</p>
               <p class="line">Dona u paile u siglaton</p>
               <p class="line">Molt boinement a pris congié</p>
               <p class="line">Et il l'ont trestout convoié</p>
               <p class="line">Et l'amirals le convoia</p>
               <p class="line">Au departir molt le baisa</p>
               <p class="line">Li enfes Floire s'en revait</p>
               <p class="line">Molt riche convoi li ont fait</p>
               <p class="line">Molt lont baisié et acolé</p>
               <p class="line">Et a Damlediu conmandé</p>
               <p class="line">Et il les a salues tous</p>
               <p class="line">Com cil qui ert sages et prous</p>
               <p class="line">Flore s'en va lies et joians</p>
               <p class="line">Une eure lies l'autre pensans</p>
               <p class="line">Forment li poise de son pere</p>
               <p class="line">Que il est mors et de sa mere</p>
               <p class="line">De l'autre part joie mena</p>
               <p class="line">De Blanceflor que o soi a</p>
               <p class="line">Oi aves com ert perdue</p>
               <p class="line">Tant le quist que Dieus l'a rendue</p>
               <p class="line">Floire s'en va s'amie en maine</p>
               <p class="line">Tant a erré a quelque paine</p>
               <p class="line">Qu'an son pais est revenus</p>
               <p class="line">Et a grant joie receus</p>
               <p class="line">Tot li baron contre lui vinrent</p>
               <p class="line">A l'encontre grant joie firent</p>
               <p class="line">Et la mere de Blanceflor</p>
               <p class="line">Mena grant joie a icel jor</p>
               <p class="line">Car remese ert escaitivee</p>
               <p class="line">Dolante en estrainge contree</p>
               <p class="line">Or est Floire en son pais</p>
               <p class="line">A grant joie entre ses amis</p>
               <p class="line">Sa corone li aporterent</p>
               <p class="line">Por la flor d'or li presenterent</p>
               <p class="line">Floire se fait crestiener</p>
               <p class="line">Et apres a roi coroner</p>
               <p class="line">Por Blanceflor la soie amie</p>
               <p class="line">Mena puis crestiiene vie</p>
               <p class="line">.iii. archevesques ot o soi</p>
               <p class="line">Qui sont de crestiiene loi</p>
               <p class="line">Sa corone li presignierent</p>
               <p class="line">Et saintement le baptisierent</p>
               <p class="line">Quant il se fu crestiienes</p>
               <p class="line">Tos ses barons a apeles</p>
               <p class="line">Si lor prie par boine amor</p>
               <p class="line">Qu'il croient Diu nostre signor</p>
               <p class="line">Et croient en sainte Marie</p>
               <p class="line">Nel laissent pas coi que nus die</p>
               <p class="line">Et si prengent hasteement</p>
               <p class="line">Por l'amor Diu baptisement</p>
               <p class="line">Trestot si baron li pluisor</p>
               <p class="line">Se baptisierent a cel jor</p>
               <p class="line">Sacies que peu en demora</p>
               <p class="line">Por lor signor qui lor pria</p>
               <p class="line">A baptisier la gent vilaine</p>
               <p class="line">Dura bien plus d'une semaine</p>
               <p class="line">Qui le baptesme refusoit</p>
               <p class="line">Ne en Diu croire ne voloit</p>
               <p class="line">Floire les faisoit escorcier</p>
               <p class="line">Ardoir en fu u de trencier</p>
               <p class="line">Quant cel regne ot a Diu torné</p>
               <p class="line">Floire a .i. duc esgardé</p>
               <p class="line">Le plus fort et le plus vaillant</p>
               <p class="line">Le plus preu et le plus poissant</p>
               <p class="line">Au plus rice duc de s'onor</p>
               <p class="line">Dona la mere Blanceflor</p>
               <p class="line">Estes les vous bone euree</p>
               <p class="line">Molt la fortune relevee</p>
               <p class="line">Fortune qui l'ot mise jus</p>
               <p class="line">Tost le ra relevee sus</p>
               <p class="line">Quant sa fille voit coronee</p>
               <p class="line">Ele rest duçoise apelee</p>
               <p class="line">A Damlediu grasses en rent</p>
               <p class="line">Et sel mercie doucement</p>
               <p class="line">Chi fenist li contes de Floire</p>
               <p class="line">Dieus nos mece tos en sa gloire.</p>
            </div>
         </section>
      </main>
      <footer>
         <p>© 2025 Eleonora Cannavacciuolo. Digital Humanities Project.</p>
      </footer>
   </body>
</html>
