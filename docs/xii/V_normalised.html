<?xml version="1.0" encoding="UTF-8"?>
<!DOCTYPE html
  PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
   <head>
      <title>Diplomatic Edition - Floire et Blancheflor</title>
      <link rel="stylesheet" href="../style.css"/>
      <meta http-equiv="Content-Type" content="text/html; charset=UTF-8"/>
   </head>
   <body>
      <header>
         <h1>Floire et Blancheflor - Diplomatic Edition</h1>
         <nav>
            <ul>
               <li>
                  <a href="../index.html">Home</a>
               </li>
               <li>
                  <a href="../xii.html">12th Century Version</a>
               </li>
               <li>
                  <a href="../xiii.html">13th Century Version</a>
               </li>
            </ul>
         </nav>
      </header>
      <main>
         <section id="edition-text">
            <div xmlns="" class="text">
               <p class="line">Et pur la part de la reïne</p>
               <p class="line">De reguart dune la meschine</p>
               <p class="line">La reine mult se fait lee</p>
               <p class="line">En ses chambres l'ad menee</p>
               <p class="line">Sa lai li laisse bien guarder</p>
               <p class="line">Servir la fait et honureer</p>
               <p class="line">Od li suvent giue et parole</p>
               <p class="line">Et franceis aprent de sa scole</p>
               <p class="line">La meschine ert curteis et pruz</p>
               <p class="line">Mult se feseit amer a tuz</p>
               <p class="line">La reine forment serveit</p>
               <p class="line">Cume cele ki os asteit</p>
               <p class="line">Un jur avint que la christine</p>
               <p class="line">Uverot as cambres la reine</p>
               <p class="line">Un gunfanun a os le rei</p>
               <p class="line">U ele peinst et lu et sei</p>
               <p class="line">La reine la vit suvent palir</p>
               <p class="line">Culur muer et tressaillir</p>
               <p class="line">Et a ses flancs sa main geter</p>
               <p class="line">Suvent frunchir et suspirer</p>
               <p class="line">Dunc sot bien qu'ele aveit</p>
               <p class="line">A son semblant que grosse asteit</p>
               <p class="line">E li demande cumben il l'ad</p>
               <p class="line">Qu'ele receut ço dunt mal ad</p>
               <p class="line">Cele li ad lu terme dit</p>
               <p class="line">Et la reine li respundit</p>
               <p class="line">Que de cel fine rert preinz</p>
               <p class="line">Et en cel jur et nent einz</p>
               <p class="line">Lu jur de la Pasche Flurie</p>
               <p class="line">Si cume nun cunte de lur vie</p>
               <p class="line">Dunc sorent ben senz diviner</p>
               <p class="line">Lur dreit terme de l'enfanter</p>
               <p class="line">Vint li termes qu'eles deveient</p>
               <p class="line">Enfanter ço dunt grosses esteient</p>
               <p class="line">Travauz ourent et dolur granz</p>
               <p class="line">Tant que furent nez li enfanz</p>
               <p class="line">Vallez fut nez de la paene</p>
               <p class="line">Et meschine out la christiene</p>
               <p class="line">Li dui enfant quant furent né</p>
               <p class="line">De la feste furent apelé</p>
               <p class="line">La christiene pur l'onur</p>
               <p class="line">De la feste mist Blancheflur</p>
               <p class="line">Num a sa fille et li reis Floire</p>
               <p class="line">A sun filz quant sot la stoire</p>
               <p class="line">Li reis amat mult sun effant</p>
               <p class="line">La mere plus u autretant</p>
               <p class="line">Cumandé l'unt a la ravie</p>
               <p class="line">Pur ço qu'el ert de suen guarnie</p>
               <p class="line">A nurir e a meistrer</p>
               <p class="line">Del tut fors de l'aleter</p>
               <p class="line">Une paene le leiteit</p>
               <p class="line">Char lur lei de autre ne cunsenteit</p>
               <p class="line">Ele le nurist dulcement</p>
               <p class="line">E guarde ententivement</p>
               <p class="line">Plus que sa fille ele ne saveit</p>
               <p class="line">Luquel des dous plus cher aveit</p>
               <p class="line">Ensemble nurri les enfanz</p>
               <p class="line">Tant que chescun ot .iii. anz</p>
               <p class="line">Unches ne lur sevrat manger</p>
               <p class="line">Fors solement li leiter</p>
               <p class="line">La nuit ensemble les cuchot</p>
               <p class="line">Amdous pesseit et embevrot</p>
               <p class="line">Quant cinc anz ourent li enfant</p>
               <p class="line">Bien furent nurri et bien grant</p>
               <p class="line">De lur eé en nule terre</p>
               <p class="line">Plus beaus enfanz n'estuvereit quere</p>
               <p class="line">Quant li reis vit sun filz si bel</p>
               <p class="line">De sun aage lu damoisel</p>
               <p class="line">Et s'aperceit que il pot entendre</p>
               <p class="line">A letres se volt fere aprendre</p>
               <p class="line">Gaisdun le cumande un maistre</p>
               <p class="line">Meudre de lui ne poet nul estre</p>
               <p class="line">Sis parenz ert de sa maisun</p>
               <p class="line">Fundez de arz Gandes out nun</p>
               <p class="line">Li reis cumande dunc a l'afant</p>
               <p class="line">Qu'il aprenge et il en plurant</p>
               <p class="line">Li respunt sire que ferat</p>
               <p class="line">Blancheflur dun n'aprendrat</p>
               <p class="line">Senz li ne sai jo pas aprendre</p>
               <p class="line">Ne ja ne savrai leçun rendre</p>
               <p class="line">Li rei li dit fllz pur vostre amur</p>
               <p class="line">Voill que aprenge Blancheflur</p>
               <p class="line">Es les amdous a la scole</p>
               <p class="line">Mult delivre ourent parole</p>
               <p class="line">Chescun d'ous tant aperneit</p>
               <p class="line">Pur l'autre que merveille esteit</p>
               <p class="line">Li dui enfant mult s'entreamount</p>
               <p class="line">Et de beauté s'entresemblount</p>
               <p class="line">Nul d'ous conseill ne saveit</p>
               <p class="line">De sai quant l'autre n'aveit</p>
               <p class="line">Al plus tost que suffri nature</p>
               <p class="line">En eus amer mistrent grant cure</p>
               <p class="line">En aprendre ourent bons sens</p>
               <p class="line">En retenir meillur purpens</p>
               <p class="line">Livres savent paenurs</p>
               <p class="line">U aperneit parler d'amurs</p>
               <p class="line">En ço grantment se delitount</p>
               <p class="line">En cel livre ki il apernount</p>
               <p class="line">Cel lire les fist plus haster</p>
               <p class="line">En autre sens de eus entramer</p>
               <p class="line">Char d'amur de nurreture</p>
               <p class="line">Mult l[...]ur aveit asté a cure</p>
               <p class="line">En sul cinc anz et quince dis</p>
               <p class="line">Furent amdui si bien apris</p>
               <p class="line">Que bien surent parler latin</p>
               <p class="line">Et bien escrivre en parchemin</p>
               <p class="line">Et conseiller oant la gent</p>
               <p class="line">En latin que nus nes atent</p>
               <p class="line">Li reis aperceit bien l'amur</p>
               <p class="line">Que sis filz ad a Blancheflur</p>
               <p class="line">[G]rantment crent en sun curage</p>
               <p class="line">Que quant sis ert de l'aage</p>
               <p class="line">Que fenme deive espuser</p>
               <p class="line">Que de li nel pouse turner</p>
               <p class="line">As chambres vent a la reine</p>
               <p class="line">Cunseil prendre de la meschine</p>
               <p class="line">Si ele ne li dune a sun talent</p>
               <p class="line">[O]ccira la hastivement</p>
               <p class="line">Pus querrat sulunc sun lingnage</p>
               <p class="line">A sun filz fenme de parage</p>
               <p class="line">La reine veit bien sun seingnur</p>
               <p class="line">Iré bien pert en sa culur</p>
               <p class="line">Kar de sanc ot lu frunt vermeill</p>
               <p class="line">Il l'apele par grant cunseill</p>
               <p class="line">Dam[e] fait il malement vait</p>
               <p class="line">De nostre filz est mult mal plait</p>
               <p class="line">Saches que astrus le perdun</p>
               <p class="line">Si hastif cunseill ne pernun</p>
               <p class="line">Ele dit cument kar tel amur</p>
               <p class="line">Ad nostre filz a Blancheflur</p>
               <p class="line">Cele fille nostre caitive</p>
               <p class="line">Ço dient tant tut cum ele ert vive</p>
               <p class="line">L'amur de li ne changerat</p>
               <p class="line">Ne autre fenme n'esposerat</p>
               <p class="line">Atant ment ert avilé</p>
               <p class="line">Pur li tut nostre parenté</p>
               <p class="line">Certes fait il senz demurer</p>
               <p class="line">Li voill fere lu chef coper</p>
               <p class="line">Puis durrai a mun filz oissur</p>
               <p class="line">Fille de rei u de almaçur</p>
               <p class="line">La reine s'est purpensee</p>
               <p class="line">Puis ad parlé cum senee</p>
               <p class="line">A la pulcele volt si aider</p>
               <p class="line">Et sun seingnur si cunseiller</p>
               <p class="line">Qu'a sun seignur puisse pleisir</p>
               <p class="line">Et Blancheflur de mort guarir</p>
               <p class="line">Sire fait ele bien devum querre</p>
               <p class="line">Que nostre filz remaine en terre</p>
               <p class="line">Et que il ne perde pas s'onur</p>
               <p class="line">Pur l'amur de Blancheflur</p>
               <p class="line">Mes ki si li purreit tolir</p>
               <p class="line">Que ne li n'estust pas murir</p>
               <p class="line">Ço m'est avis plus bel serreit</p>
               <p class="line">Li reis respunt la dame ad dreit</p>
               <p class="line">Dame fait il et jol te otrei</p>
               <p class="line">Cunseillez et vus et mei</p>
               <p class="line">Sire fait ele enveum Florie</p>
               <p class="line">Nostre filz aprendre a Muntorie</p>
               <p class="line">Lee en ert mult dame Sibile</p>
               <p class="line">Ma surur ki dame est de la vile</p>
               <p class="line">Des qu'ele l'acheisun savrat</p>
               <p class="line">Par li si ele pout l'ublirat</p>
               <p class="line">La christiene Blancheflur</p>
               <p class="line">Se purchat acun autre amur</p>
               <p class="line">Malada se feindrat Gaidun</p>
               <p class="line">Ne li purrat livrer lençun</p>
               <p class="line">E nus li façun bien entendre</p>
               <p class="line">Que l'enveum pur aprendre</p>
               <p class="line">Se sis maistres seinz remaint</p>
               <p class="line">Florres bien tost le savreit</p>
               <p class="line">Char mult sunt veir de amur</p>
               <p class="line">Tul cil ki se crement d'amur</p>
               <p class="line">Il ert dolent de la nuvele</p>
               <p class="line">S'en vudrat meuz la pulcele</p>
               <p class="line">Sa mere malada se refeingne</p>
               <p class="line">Et ele pur li guarder remeingne</p>
               <p class="line">Et vus bien l'en ferez</p>
               <p class="line">Que einz quince dis la trametrez</p>
               <p class="line">Atant sunt del cunseill turné</p>
               <p class="line">Li reis ad sun filz demandé</p>
               <p class="line">Mes primes ot apareillé</p>
               <p class="line">Si cum il orent cunseillé</p>
               <p class="line">Et puis li cumande et ad dit</p>
               <p class="line">Floires lu rei respundit</p>
               <p class="line">Sire fait il cum pout ço estre</p>
               <p class="line">Que Blancheflur lais et mun maistre</p>
               <p class="line">Blancheflur prie qu'ele aud od sei</p>
               <p class="line">Dunc ben aseure le li rei</p>
               <p class="line">Que u ele murge u ele vive</p>
               <p class="line">Al terme l'avrat senz eschive</p>
               <p class="line">Il lur otrei a quelque peine</p>
               <p class="line">Li reis sun chamberlanc demeine</p>
               <p class="line">Li ad chargé et grant cunrei</p>
               <p class="line">Tel cum astut a filz de rei</p>
               <p class="line">Est le vus venuz al chastel</p>
               <p class="line">De Muntorie ki mult est bel</p>
               <p class="line">Li dux Goias mult lez en fut</p>
               <p class="line">E a grant joie l'ad receut</p>
               <p class="line">Et sante si refait grant joie</p>
               <p class="line">Mes lui ne chaut de quant qu'il oie</p>
               <p class="line">Pur Blancheflur qu'il n'at s'amie</p>
               <p class="line">En tristur ad turné sa vie</p>
               <p class="line">Aprendre l'ad mené Dame Sibile</p>
               <p class="line">Od les pulceles de la vile</p>
               <p class="line">Saveir se li ublireit</p>
               <p class="line">Ne en la scole autre amereit</p>
               <p class="line">Meis nul oir ne nul veer</p>
               <p class="line">Ne li pout faire joie aveir</p>
               <p class="line">Il oit asez mes rien ne prent</p>
               <p class="line">Char grant dol a li s'entent</p>
               <p class="line">Amur li ad livré entente</p>
               <p class="line">Al qu†† li ad planté un ente</p>
               <p class="line">Ki en tuz tens flurie esteit</p>
               <p class="line">Et tant dulcement li uleit</p>
               <p class="line">Que ne encenzs ne zodoal</p>
               <p class="line">Ne girofre ne galengal</p>
               <p class="line">Icel odor rien ne preissout</p>
               <p class="line">Tut autre joie ubliout</p>
               <p class="line">Le fruit de cel ente entendeit</p>
               <p class="line">Meis li terme mult lung asteit</p>
               <p class="line">Co li ert vis del fruit quillir</p>
               <p class="line">Quant Blancheflur verrat gesir</p>
               <p class="line">Juste sai et la beiserat</p>
               <p class="line">Lu fruit del ente dunc cuildrat</p>
               <p class="line">Floires atent a quelque peine</p>
               <p class="line">Tut le terme de la quintanie</p>
               <p class="line">Mais quant il vit qu'ele vient</p>
               <p class="line">Dunc sot ben que gabé esteit</p>
               <p class="line">Et si redute forment et crent</p>
               <p class="line">Que mort seit quant ele ne vent</p>
               <p class="line">Atant lait lu manger ester</p>
               <p class="line">Lu rire ad turné al plurer</p>
               <p class="line">Le beivre lait et le dormir</p>
               <p class="line">Cil se crement mult del murir</p>
               <p class="line">Li chambrelans al rei le mande</p>
               <p class="line">Cil en ad dol et ire grande</p>
               <p class="line">De venir li dune cungé</p>
               <p class="line">La reine apele tut iré</p>
               <p class="line">Certes fait il ço est nuvele</p>
               <p class="line">Mar acuintai la damaisele</p>
               <p class="line">Pot cel estre par sorcerie</p>
               <p class="line">Ad de mun filz la druerie</p>
               <p class="line">Faites le mai tost demander</p>
               <p class="line">Si li ferai lu chef coper</p>
               <p class="line">Quant mi filz mort la savrat</p>
               <p class="line">En poi de tens l'ublirat</p>
               <p class="line">Quant la reine co ad oi</p>
               <p class="line">Poez saver mult est marri</p>
               <p class="line">Lasse fait ele cumfait damage</p>
               <p class="line">Si cist hom siut sun curage</p>
               <p class="line">Grant dolur et grant peché</p>
               <p class="line">Se si en siut sa volunté</p>
               <p class="line">Purpensé s'ad mult franchement</p>
               <p class="line">Cum li toudra cest mautalent</p>
               <p class="line">Sire fait ele cha entendez</p>
               <p class="line">Si jo di sens si l'ascultez</p>
               <p class="line">En repruver dit hun beau sire</p>
               <p class="line">Que chi la oite mal venge sa ire</p>
               <p class="line">Mult dut que si vus l'occiez</p>
               <p class="line">Ne nus toille plus li pechez</p>
               <p class="line">Char co dient rei et cunte</p>
               <p class="line">Que veuz peché fait nuvele hunte</p>
               <p class="line">Beaus sire reis ele ne pot meis</p>
               <p class="line">Ne pernez pas sur vus le feis</p>
               <p class="line">De co ne pot ele pas guarder</p>
               <p class="line">Que il ne aint ne esforcer</p>
               <p class="line">Destreinnez vostre mautalent</p>
               <p class="line">En choiez si jo ne ment</p>
               <p class="line">Quant en averat eu ses aises asez</p>
               <p class="line">Et acompli ses voluntez</p>
               <p class="line">Qu'il larrat jol vus afi</p>
               <p class="line">Tut senz esforz et senz chasti</p>
               <p class="line">Nel chastier unques d'amer</p>
               <p class="line">Kar tant se verrez plus anguisser</p>
               <p class="line">Destrez ce esforz chastiement</p>
               <p class="line">Cho sunt d'amur enticement</p>
               <p class="line">Suffrez qu'il en ait vantage</p>
               <p class="line">En cest sun primerain aage</p>
               <p class="line">Puis larrat vus le verrez</p>
               <p class="line">Quant il l'avrat ou asez</p>
               <p class="line">E si vus ço ne volez faire</p>
               <p class="line">Ja n'en serrai a vus cuntraire</p>
               <p class="line">Enveiet la vendre ultre mer</p>
               <p class="line">Ja n'orrez mais de li parler</p>
               <p class="line">A cel port ad mult marchant</p>
               <p class="line">De Babilonie bien manant</p>
               <p class="line">La la faites mener et vendre</p>
               <p class="line">Grant aveir en purra hun prendre</p>
               <p class="line">Cil l'en menerent kar mult est bele</p>
               <p class="line">Ja n'orrent mais de li nuvele</p>
               <p class="line">Issi en serrum ben delivres</p>
               <p class="line">Si ne serrum pas homicides</p>
               <p class="line">A cest cunseill so tent li reis</p>
               <p class="line">Si l'ad livré a un burgeis</p>
               <p class="line">Purquant enviz le otraie</p>
               <p class="line">Par un burgeis la enveie</p>
               <p class="line">Al port ki de marché fud sage</p>
               <p class="line">Et sout parler de meit language</p>
               <p class="line">Ne la fait pas par cuveitise</p>
               <p class="line">Vendre li reis en nule wise</p>
               <p class="line">Meusz amast sa mor avair</p>
               <p class="line">Que cent mars d'or pur li avair</p>
               <p class="line">Mais les peches crent pur ce le lait</p>
               <p class="line">Li marchant al port s'en vait</p>
               <p class="line">A u tens vent la pulcele</p>
               <p class="line">Ki l'achatant kar mult est bele</p>
               <p class="line">Trente mars d'or et vint de argent</p>
               <p class="line">E .xx. palies de Bonevent</p>
               <p class="line">Et dis mantauls veirs osterins</p>
               <p class="line">Et dis blians nide purprins</p>
               <p class="line">Et une chere cupe de fin or</p>
               <p class="line">Ki fu emblé del tresor</p>
               <p class="line">Al riche empereur de Rume</p>
               <p class="line">Unc de plus chere ne but hume</p>
               <p class="line">A grant mervelle fud bien faite</p>
               <p class="line">Et mult fut subtillement purtraite</p>
               <p class="line">Par [m]enue neilure</p>
               <p class="line">Vulcan la fist si mist grant cure</p>
               <p class="line">De l'hanap peinst tut envirum</p>
               <p class="line">Troie et le reial dunjun</p>
               <p class="line">Et cum li griu de hors l'asaillerent</p>
               <p class="line">Et cunme al mur pichent et maillent</p>
               <p class="line">Et cum cil dedenz ben se defendent</p>
               <p class="line">Cailluns et peuz aguz lur rendent</p>
               <p class="line">En l'urle apres fut peinte Heleine</p>
               <p class="line">Et cum Paris li dux la meine</p>
               <p class="line">D'une blanc esmal out fait l'amagine</p>
               <p class="line">Plus fut chere que tute Kartagine</p>
               <p class="line">Apres i est cum sis marriz</p>
               <p class="line">La siut par mer d'ire farsiz</p>
               <p class="line">Et l'ost des Grius cume noiot</p>
               <p class="line">Et Agamennon ki amenot</p>
               <p class="line">Et al cuvercle de desus</p>
               <p class="line">La ert depeint cume Venus</p>
               <p class="line">Pallas et Juno ensement</p>
               <p class="line">Vindrent oir le jugement</p>
               <p class="line">De Paris char estrif erent</p>
               <p class="line">De la pome qu'eles ourent</p>
               <p class="line">De fin or u ascrit esteit</p>
               <p class="line">Que la bele d'eles l'avreit</p>
               <p class="line">Et puis sur fei lui ruvent</p>
               <p class="line">Que a la plus bele le dunast</p>
               <p class="line">Et cele qu'il meuz preisast</p>
               <p class="line">Chescune li promet grantment</p>
               <p class="line">Que veirs lui seit al jugement</p>
               <p class="line">Juno plenté de grant aveir</p>
               <p class="line">Pallas prouese et saveir</p>
               <p class="line">Et Venus lui promet la fenme</p>
               <p class="line">Que de tutes autres est gemme</p>
               <p class="line">Paris la pume li dunat</p>
               <p class="line">Et de sa fenme mult l'astat</p>
               <p class="line">Asez la voleit meuz aveir</p>
               <p class="line">Que grant proesce ne saveir</p>
               <p class="line">Et tres bien mustrot la peinture</p>
               <p class="line">L'amur Paris et sa grant cure</p>
               <p class="line">Et cum ses nefs aparaillot</p>
               <p class="line">Et cum pur lui par mer nai[o]t</p>
               <p class="line">Li pomeaus ert riche et vaillant</p>
               <p class="line">De une scarbuncle relusant</p>
               <p class="line">N'ad suz cel tant orbe celer</p>
               <p class="line">Se lui aveit le butillier</p>
               <p class="line">Ne puist senz autre clarté</p>
               <p class="line">Cunustre vin et fort herbé</p>
               <p class="line">De or aveit desus un oisel</p>
               <p class="line">Triforie chi mult par ert bel</p>
               <p class="line">En sez peiz teneit une genme</p>
               <p class="line">Plus bele ne vit filz de femme</p>
               <p class="line">Ço ert vis chi la guardout</p>
               <p class="line">Que vis esteit si voletout</p>
               <p class="line">Li reis Eneas l'enportat</p>
               <p class="line">De Troie quant il s'en alat</p>
               <p class="line">Si la dunat en Lunbardie</p>
               <p class="line">Lavine qui fut s'amie</p>
               <p class="line">Puis l'orent † ut li ancheisur</p>
               <p class="line">Qui furent de Rume seignur</p>
               <p class="line">Des que Cesar a qui l'emblat</p>
               <p class="line">Li leres qui la portat</p>
               <p class="line">U li marchant l'achaterent</p>
               <p class="line">Ki pur Blancheflur la dunerent</p>
               <p class="line">Ço l'en dunent par dreit marchez</p>
               <p class="line">Et si s'en funt joiant et lez</p>
               <p class="line">Char a duble quident guainner</p>
               <p class="line">Si sen pount ben repeirer</p>
               <p class="line">Li marchant out bon oré</p>
               <p class="line">En lur pais s'en sunt alé</p>
               <p class="line">Et il l'at tant bien achatee</p>
               <p class="line">A fin or dis feiz pesee</p>
               <p class="line">El ad gent cors et cler visage</p>
               <p class="line">Bien pert qu'ele est de grant parage</p>
               <p class="line">Pur sa beautet mult l'amat</p>
               <p class="line">Et bien guarder la cumandat</p>
               <p class="line">Li marchant en sunt tut lé</p>
               <p class="line">Char asez i unt guainné</p>
               <p class="line">Et li burgeis est revenu</p>
               <p class="line">Al rei ad tut l'aver rendu</p>
               <p class="line">Et li reis fait aparailler</p>
               <p class="line">Une tumbe al muster</p>
               <p class="line">Et desus une pere mist</p>
               <p class="line">En qui un epitaffe escrist</p>
               <p class="line">Ci est la bele Blancheflur</p>
               <p class="line">A qui Floires ot grant amur</p>
               <p class="line">Atant est Floires repeiré</p>
               <p class="line">Quant de sun pere en ot cungé</p>
               <p class="line">Il decent jus del palefrai</p>
               <p class="line">En la sale devant lu rei</p>
               <p class="line">Lu rei et sa mere salue</p>
               <p class="line">Puis lur demande de sa drue</p>
               <p class="line">Cil se targent de respuns rendre</p>
               <p class="line">Il va avant as chambres entre</p>
               <p class="line">La mere a la pulcele trove</p>
               <p class="line">A chi sun curage descovre</p>
               <p class="line">A dame fait il u est ma drue</p>
               <p class="line">Qui tant ai amé en tute ma vie</p>
               <p class="line">U est ne sai vus l'apelez</p>
               <p class="line">Ne sai quel part vus me gabez</p>
               <p class="line">Celez la vus sire nanal</p>
               <p class="line">Par Deu fist il cist gas est mal</p>
               <p class="line">Quant ele mais nel puet celer</p>
               <p class="line">De grant pité l'estuet plurer</p>
               <p class="line">De tort ses puinz plure guaimente</p>
               <p class="line">Et en plurant mult se demente</p>
               <p class="line">Laisse fait ele triste e pensive</p>
               <p class="line">A bon dreit me claime l'um chaitive</p>
               <p class="line">En mult mal ure fu jo nee</p>
               <p class="line">Et mult oi dure destinee</p>
               <p class="line">Mult ai plus mal que jo ne di</p>
               <p class="line">Dame fait il pur Deu merci</p>
               <p class="line">Purquei est ço que vus plurez</p>
               <p class="line">Sire fait ele vus le savrez</p>
               <p class="line">Ja ni ad nient de vostre drue</p>
               <p class="line">Et u est dunc ja est perdu</p>
               <p class="line">Pur Deu cheles cument</p>
               <p class="line">Est ele emblé nenil nent</p>
               <p class="line">En plurant dit lui morte est</p>
               <p class="line">Que dite vus sire issi est</p>
               <p class="line">U est li cors u al muster</p>
               <p class="line">Et quant fut morte .viij. jurz ot er</p>
               <p class="line">Que si est morte Blancheflur</p>
               <p class="line">Sire veire pur vostre amur</p>
               <p class="line">Ele lui ment tut ascient</p>
               <p class="line">Char al rei out fait serement</p>
               <p class="line">Quant Floires ot que ele est morte</p>
               <p class="line">Eissi forment se descunforte</p>
               <p class="line">La culur pert li quor li ment</p>
               <p class="line">Tut pasmé chet al pavement</p>
               <p class="line">La christiene s'esbahi</p>
               <p class="line">De pour getat un cri</p>
               <p class="line">Li criz fut haut que li reis l'ot</p>
               <p class="line">Curant i vint cum plus tost pot</p>
               <p class="line">Et la mere i vint ensement</p>
               <p class="line">Grant dul un fait de lur enfant</p>
               <p class="line">Il se est pasmé e mult poi d'ure</p>
               <p class="line">Treis feiz quant revent mult demure</p>
               <p class="line">Quant ele n'ad mené m'amie</p>
               <p class="line">Cheles fait il kar me menez</p>
               <p class="line">La mort fait il a quei demure</p>
               <p class="line">A sa tumbe si la savez</p>
               <p class="line">Li reis a la tumbe le meine</p>
               <p class="line">Floires i vait a quelque peine</p>
               <p class="line">Il vit l'escrit ço est Blancheflur</p>
               <p class="line">A qui Floires out grant amur</p>
               <p class="line">Dunc le restut tres feiz pasmer</p>
               <p class="line">Ainz qu'il sul mot pout parler</p>
               <p class="line">Apres s'aset li juvencel</p>
               <p class="line">Sur la pere del tumbel</p>
               <p class="line">Tendrement cumence a plurer</p>
               <p class="line">Et Blancheflur a regreter</p>
               <p class="line">Hoi bele Blancheflur</p>
               <p class="line">Ja fumes nez en un jur</p>
               <p class="line">Et en un nuit engendré</p>
               <p class="line">Si cume nos meres unt acunté</p>
               <p class="line">Nurri avun esté ensemble</p>
               <p class="line">Bien deussun sicum me semble</p>
               <p class="line">En un jur issir de vie</p>
               <p class="line">Si la mort fust par dreit partie</p>
               <p class="line">Hoi Blancheflur cler visage</p>
               <p class="line">De quel que vus fuissez parage</p>
               <p class="line">Unches dame de nul aage</p>
               <p class="line">Ne fud plus bele ne plus sage</p>
               <p class="line">Mort est preciose gemme</p>
               <p class="line">Jamais nen ert plus bele fenme</p>
               <p class="line">Bele nus ne purrat ascriure</p>
               <p class="line">Vostre beauté ne buche dire</p>
               <p class="line">Char la materie tele astreit</p>
               <p class="line">Que nus a chef ne la trarreit</p>
               <p class="line">Sun chef sun crin sun visage</p>
               <p class="line">Kil delscrivereit trop sereit sage</p>
               <p class="line">Ha tendre face culuree</p>
               <p class="line">Meudre de vus ne fut unches nee</p>
               <p class="line">Lu pris purrez estre de beauté</p>
               <p class="line">E l'enseigne de casté</p>
               <p class="line">Humble estiez et honurable</p>
               <p class="line">Et a busuig succurable</p>
               <p class="line">Petit et grant tut vus amount</p>
               <p class="line">Pur la bunté qu'en vus truvount</p>
               <p class="line">Bele nus nus entreamium</p>
               <p class="line">Et en escrivant cunseillum</p>
               <p class="line">Li uns al autre sen bon diseit</p>
               <p class="line">En latin nuls n'entendeit</p>
               <p class="line">Hoi morte enviuse</p>
               <p class="line">De pute part cuntrariuse</p>
               <p class="line">Ja apelee ne vendras</p>
               <p class="line">Ne ceus ki t'ameint ne amaras</p>
               <p class="line">Ces ki plus te heent plus aimes</p>
               <p class="line">E ultre lur voill les ememes</p>
               <p class="line">Ne se pot defendre saveir</p>
               <p class="line">De tei pruez ne aveir</p>
               <p class="line">Quant hom plus vaut et menz deit vivre</p>
               <p class="line">Dunc t'entremez de lui occire</p>
               <p class="line">Quant hom deit joje en sun vivant</p>
               <p class="line">Avair tu li tous sudainement</p>
               <p class="line">Mais quant vus aucun mendiant</p>
               <p class="line">Chi de vielleté vait tremblant</p>
               <p class="line">Et il t'apele par grant tristece</p>
               <p class="line">Ne vous oir sa grant voillece</p>
               <p class="line">Quant tu m'amie me tollis</p>
               <p class="line">Que viure voleit tort me fesis</p>
               <p class="line">Or refeis tort quant voil murir</p>
               <p class="line">Et jo t'apel ne vus venir</p>
               <p class="line">Mort tu me fuis jo te sivrai</p>
               <p class="line">Tu repuns io te querrai</p>
               <p class="line">A fai que de quor vout murir</p>
               <p class="line">Ne li poes guaires guandir</p>
               <p class="line">Quant aucun dolurs t'apele</p>
               <p class="line">Dunc turnez bien ta ruele</p>
               <p class="line">Tu voirz aver regrez et preiez</p>
               <p class="line">Idunt te cheent ben tes dez</p>
               <p class="line">Par fai mais ne te preirai</p>
               <p class="line">Ainz qu'il seit vespre io murrai</p>
               <p class="line">Char des ur main chaste vie</p>
               <p class="line">Quant perdu ai ma cunpaingnie</p>
               <p class="line">M'alme la su alme sivrat</p>
               <p class="line">En Chanp Fluri la truverat</p>
               <p class="line">U ele cuntre cuilt flurs</p>
               <p class="line">Char mult sa fie en noz amurs</p>
               <p class="line">Senz demurer jo la sivrai</p>
               <p class="line">Et ço ert cum einz purrai</p>
               <p class="line">Encui me verrat certeinnement</p>
               <p class="line">En Chanp Fluri u ele m'etent</p>
               <p class="line">Atant s'est drecé en astant</p>
               <p class="line">Devant le pere li anfant</p>
               <p class="line">Un gref treist de sun greffer</p>
               <p class="line">D'argent ki mult aveit cher</p>
               <p class="line">Pur Blancheflur ki li dunat</p>
               <p class="line">Derainement quant od lui parlat</p>
               <p class="line">Quant il alat a Muntorie</p>
               <p class="line">Dunc ad parlé al gref Florie</p>
               <p class="line">Gref fait il a ço fus f[ei]t</p>
               <p class="line">Que fin meisses a cest pleit</p>
               <p class="line">Mei te dunad pur remembrer</p>
               <p class="line">De sei et a sun ous guarder</p>
               <p class="line">Blancheflur mes ore fei que deiz</p>
               <p class="line">Mai li enveie kar ço est dreiz</p>
               <p class="line">Mult me chalange Blancheflur</p>
               <p class="line">En ma vie trop i demur</p>
               <p class="line">En sun quor buter le voleit</p>
               <p class="line">Quant sa mere le aperceveit</p>
               <p class="line">Sur lui curt le gref prent</p>
               <p class="line">Puis le chastia dulcement</p>
               <p class="line">Mere fait il ja pur murir</p>
               <p class="line">Ne purrai meis cest dol suffrir</p>
               <p class="line">Beau filz fait ele mult es enfanz</p>
               <p class="line">Quant ta mort es desiranz</p>
               <p class="line">N'ad su cel si hom a murir</p>
               <p class="line">De la mort poust resortir</p>
               <p class="line">Meuz ne vousist estre mesanz</p>
               <p class="line">Et od lazeres viure en bordanz</p>
               <p class="line">Char trespasser de mort le pas</p>
               <p class="line">Filz de mort suffrir n'est mie gas</p>
               <p class="line">Et si vus vus occiez</p>
               <p class="line">En Chanp Fluri pas ne vendrez</p>
               <p class="line">Ne ne verrez Blancheflur</p>
               <p class="line">Cel chanp ne receit pecheur</p>
               <p class="line">Enfer senz chalange i metreit</p>
               <p class="line">La en irrez beau filz tut dreit</p>
               <p class="line">Minos Thoas Adamantus</p>
               <p class="line">Cil sunt jugeur de la jus</p>
               <p class="line">En enfern funt les jugemenz</p>
               <p class="line">Cil vus metreient en turmenz</p>
               <p class="line">La u est Dido et Biblis</p>
               <p class="line">Chi pur amur furent occis</p>
               <p class="line">Pur amur en ennfern dol fesanz</p>
               <p class="line">Lur druz en dulur queranz</p>
               <p class="line">Mes il les querent et querrunt</p>
               <p class="line">Tuz jurz et ja nes truverrunt</p>
               <p class="line">Meis cher filz or te recunforte</p>
               <p class="line">Ainz l'avras vive que morte</p>
               <p class="line">Jo qui trover ta medicine</p>
               <p class="line">Parque revivrat la meschine</p>
               <p class="line">Ele est venue plurante al rei</p>
               <p class="line">Sire fait ele entent a mai</p>
               <p class="line">Jo te requer pur Deu le grant</p>
               <p class="line">Que aies merci de tun enfant</p>
               <p class="line">La se fust occis quant le parchui</p>
               <p class="line">Od un greffe mais tant pres fui</p>
               <p class="line">Que ainz qu'il fust guarni</p>
               <p class="line">Des mains lu greffe li toli</p>
               <p class="line">Dame fait il encore suffrez</p>
               <p class="line">Cest doil l'airrat vus le verrez</p>
               <p class="line">A fai fait ele vaire pur murir</p>
               <p class="line">Kar il murrat par ço suffrir</p>
               <p class="line">De tuz enfanz mais nul n'avum</p>
               <p class="line">Et cestui de gré occium</p>
               <p class="line">Que dirrat l'un par le pais</p>
               <p class="line">Que nus l'avrum de gré occis</p>
               <p class="line">Dame fait il qu'en volez vus</p>
               <p class="line">Dirum li dunc beau sire e vus</p>
               <p class="line">Char u ensemble les averez</p>
               <p class="line">U ambedous par l'un perdrez</p>
               <p class="line">Beau filz fait ele par engeien</p>
               <p class="line">Par le tum pere et par le men</p>
               <p class="line">Feimes cest tumbe ici</p>
               <p class="line">Ele m'est pas mais tut issi</p>
               <p class="line">Vulium que tu l'ubliasses</p>
               <p class="line">Et de tun parage espussasses</p>
               <p class="line">Femme fille de alcun rai</p>
               <p class="line">Ki onurast et nus et tai</p>
               <p class="line">Ne vuliums que Blancheflur</p>
               <p class="line">En avant eust t'amur</p>
               <p class="line">Pur ço que christiene esteit</p>
               <p class="line">Poure chose de bas en dreit</p>
               <p class="line">Marchant l'unt achatee</p>
               <p class="line">Et l'autre l'en unt menee</p>
               <p class="line">Beau filz dit ele pur Deu merci</p>
               <p class="line">Char tut est veirs sicum jo di</p>
               <p class="line">Que tu cest dol ne mener mais</p>
               <p class="line">En cest pais remeing en pais</p>
               <p class="line">Dame fait il dites vus veir</p>
               <p class="line">Beaus fait ele tul poz veir</p>
               <p class="line">Atant la pere unt remué</p>
               <p class="line">Quant il desuz nent n'ad truvé</p>
               <p class="line">Deu rent graces si l'en mercie</p>
               <p class="line">Quant sot que vive ert s'amie</p>
               <p class="line">Quant ço veit dit qu'il la querra</p>
               <p class="line">Et si Deu pleist enchore l'avra</p>
               <p class="line">De ço se vante qu'il l'irrat querre</p>
               <p class="line">Ja n'ert en si estrage terre</p>
               <p class="line">Quant l'avra truvé puis revendra</p>
               <p class="line">A a grant joje la remerra</p>
               <p class="line">La joje li fait oblier</p>
               <p class="line">Tut le travaill de li truver</p>
               <p class="line">Seingnurs ne vus esmerveillez</p>
               <p class="line">Char si d'amur est justisiez</p>
               <p class="line">Ço qui de faire certainnement</p>
               <p class="line">Dunt se merveillent tute gent</p>
               <p class="line">Ço dist Caldes et Platun</p>
               <p class="line">Que pas ne qui dereit nus hom</p>
               <p class="line">Questre poust ço que fera</p>
               <p class="line">Cil ki d'amur destreit serra</p>
               <p class="line">De ço que vive est feit grant joie</p>
               <p class="line">Et dit que lui ne chaut qu'il oie</p>
               <p class="line">Li reis pur nient se penereit</p>
               <p class="line">Ja autre fenme ne espusereit</p>
               <p class="line">Atant en est al rei venu</p>
               <p class="line">Li reis lez et joiant en fu</p>
               <p class="line">Quant il le vit et puis iré</p>
               <p class="line">Quant il li demande cungé</p>
               <p class="line">D'aler querre la damoissele</p>
               <p class="line">Char il de li ne set nuvele</p>
               <p class="line">Ne ne set dire en quele terre</p>
               <p class="line">Il la devie aler querre</p>
               <p class="line">Le cunseill blasme a la reine</p>
               <p class="line">Par chi il vendi la meschine</p>
               <p class="line">Lu ††† maudit k'ele fud vendue</p>
               <p class="line">Char sun filz perrt quant l'ad perdue</p>
               <p class="line">Mil mars d'argent pur li durreit</p>
               <p class="line">Et quant qu'il il prist ovoc granterereit</p>
               <p class="line">S'il la trovast mais ne fra</p>
               <p class="line">Voille un nun s'en cunsiura</p>
               <p class="line">Filz fait li reis char remanez</p>
               <p class="line">Sire fait il peché avez</p>
               <p class="line">Cum mun aler plus hasterez</p>
               <p class="line">Et mei et li plus tost reverrez</p>
               <p class="line">Filz quant remeindre ne vulez</p>
               <p class="line">Dites cum errer vuldrez</p>
               <p class="line">Char vostre volunté ferai</p>
               <p class="line">Quant que ous vus ert vus truverai</p>
               <p class="line">Cheres palies et or et argent</p>
               <p class="line">Bons dras chevaus et bele gent</p>
               <p class="line">Sire dit Floires or oiez</p>
               <p class="line">Et si vus plaist si m'escutez</p>
               <p class="line">Oume marchant la querrai</p>
               <p class="line">Char set sumers od mai merrai</p>
               <p class="line">Les dous chargiez de or et de argent</p>
               <p class="line">Et de veissele a mun talent</p>
               <p class="line">Le terz de deners munaiez</p>
               <p class="line">Atant en averum nus asez</p>
               <p class="line">Les dous puis de chers dras</p>
               <p class="line">Les meillurs que tu averas</p>
               <p class="line">De beivres et de marterins</p>
               <p class="line">Set humes ait od les .vii. sumers</p>
               <p class="line">Et jo ot mai tres esquers</p>
               <p class="line">Chi nostre manger purquerrunt</p>
               <p class="line">Et nos chevaus guarderunt</p>
               <p class="line">Vostre chamberlanc sire rei</p>
               <p class="line">Vus pri que enveiez od mai</p>
               <p class="line">Char ben set vendre et achater</p>
               <p class="line">Et a busiung cunseill duner</p>
               <p class="line">Pur tut serra nostre achaisun</p>
               <p class="line">Et nostre escu a tut busuingnun</p>
               <p class="line">Et si la poums revair</p>
               <p class="line">Par aucun marché de nostre avair</p>
               <p class="line">Nus en durrum largement</p>
               <p class="line">Puis revendrum leement</p>
               <p class="line">Li emphes fine sa reisun</p>
               <p class="line">Et li sire cum prudum</p>
               <p class="line">Trestut li ad apparaillé</p>
               <p class="line">Quant vendrat prendre le congé</p>
               <p class="line">Ad li reis la cupe demandee</p>
               <p class="line">Ki pur Blancheflur fud dunee</p>
               <p class="line">Ceste fait il emporteras</p>
               <p class="line">Poet cel estre par li ravras</p>
               <p class="line">Sele chi pur li fud vendue</p>
               <p class="line">Sire chi Blancheflur ta drue</p>
               <p class="line">Et sen demaine palefrai</p>
               <p class="line">Li ad feit en seler li rei</p>
               <p class="line">Chi del une part fud tut blanc</p>
               <p class="line">Del autre ruge cume sanc</p>
               <p class="line">La susceles ert de palies cheres</p>
               <p class="line">Si ert urlee tut a schecchers</p>
               <p class="line">Tute la sele e li arcun</p>
               <p class="line">Sunt de la cost de un peissun</p>
               <p class="line">La culur est inde merveille</p>
               <p class="line">Nauturaument a grant merveille</p>
               <p class="line">En est faite la taillure</p>
               <p class="line">Et li or asis par grant cure</p>
               <p class="line">La cuverture de la sele</p>
               <p class="line">Est de un brun palie de Castele</p>
               <p class="line">Tute flocchee a fil d'orfrais</p>
               <p class="line">Kar tele la vuleit li reis</p>
               <p class="line">Les estrives et les cengles</p>
               <p class="line">De sei neis les cuntrecengles</p>
               <p class="line">Laceos merveillusement</p>
               <p class="line">Tutes les bucles sunt d'argent</p>
               <p class="line">Li estriu valent un chastel</p>
               <p class="line">D'or fin sunt uvree a neel</p>
               <p class="line">Li freins est mult ben fait et chers</p>
               <p class="line">Unc ne vit plus bel chevalers</p>
               <p class="line">Le chevechal est de fin or</p>
               <p class="line">Les peres valent un tresor</p>
               <p class="line">Chi al blanc esmal sont assis</p>
               <p class="line">Esmal en lor par entremis</p>
               <p class="line">Li frains fut tut de l'or d'Espaingne</p>
               <p class="line">Et sacez meuz en vaut lu fraigne</p>
               <p class="line">Que l'or ne les peres ne funt</p>
               <p class="line">Que tutes precioses sunt</p>
               <p class="line">Les reingnes de fil d'or esteient</p>
               <p class="line">D'issi la u del frein parteient</p>
               <p class="line">Trestut eissi aparaillé</p>
               <p class="line">L'ad li reis a sun filz baillé</p>
               <p class="line">E la reine sun anel</p>
               <p class="line">Al deit ad mis al juvencel</p>
               <p class="line">Filz fait ele cest guardez ben</p>
               <p class="line">Tant cum l'avrez mar crendrez ren</p>
               <p class="line">Fer ne vus pot entamer</p>
               <p class="line">Ne fou ardeir ne ewe naer</p>
               <p class="line">Filz cest anel grant ad puissance</p>
               <p class="line">Si en poez avoir fiance</p>
               <p class="line">Que vus la rien que querriez</p>
               <p class="line">Que tost u tart tut nel aiez</p>
               <p class="line">Il prent l'anel si l'en mercie</p>
               <p class="line">Et dit que u[n]core l'avrat s'amie</p>
               <p class="line">Atant lur demande cungé</p>
               <p class="line">Li reis li ad plurant duné</p>
               <p class="line">A sa mere i ad cungé pris</p>
               <p class="line">Ele plure et dit mis chers amis</p>
               <p class="line">A Deu vus seiez cumandé</p>
               <p class="line">Prist l'en si l'ad seit feiz beisé</p>
               <p class="line">Et fesist plus s'en fust aise</p>
               <p class="line">Li reis li tout treis feiz le beise</p>
               <p class="line">La les verrez amdous plurer</p>
               <p class="line">Tortre les puinz lur crins tirer</p>
               <p class="line">Et tel dol faire al partir</p>
               <p class="line">Cume si le veissent idunc murir</p>
               <p class="line">Char il dutount ço qu'il en virent</p>
               <p class="line">Mais ne verrunt ne il nel firent</p>
               <p class="line">Atant lur ad dit en plurant</p>
               <p class="line">Si cume cil qui pité rad grant</p>
               <p class="line">Li damoiseaus lur dit valé</p>
               <p class="line">Et il l'unt a Deu cumandé</p>
               <p class="line">Es le vus fors de la cité</p>
               <p class="line">Od lur sumers ben aruté</p>
               <p class="line">Il et sis chamberlans cunseillant</p>
               <p class="line">Et lur jurnéés apparaillent</p>
               <p class="line">Al port volent primes aler</p>
               <p class="line">U Blancheflur entrat en mer</p>
               <p class="line">Tant sunt erré la sunt venu</p>
               <p class="line">Ches un burgeis sunt descendu</p>
               <p class="line">Chi maisuns out larges et granz</p>
               <p class="line">Kar herberger soleint marchanz</p>
               <p class="line">Quant li cheval sunt astablé</p>
               <p class="line">Fein et aveine unt a plenté</p>
               <p class="line">Et cil qui fu cumandé</p>
               <p class="line">As astaus al burc sunt alé</p>
               <p class="line">Chars achatent des plus cheres</p>
               <p class="line">Char il eu trovent de maneres</p>
               <p class="line">Et li sires l'ad ben cumandé</p>
               <p class="line">Que il en aient a plenté</p>
               <p class="line">Pain et vin funt aporter</p>
               <p class="line">Mult aprestent cher super</p>
               <p class="line">Marchant dient qu'il sunt</p>
               <p class="line">Pur cel mester mer passerunt</p>
               <p class="line">Floires dient qu'est lur seingnur</p>
               <p class="line">Sons est li aveirs n'est meillur</p>
               <p class="line">Quant il furent aseuré</p>
               <p class="line">Et lur marger fut apresté</p>
               <p class="line">Napes funt metre et vunt laver</p>
               <p class="line">Puis s'aststrent al manger</p>
               <p class="line">Li ostes est pruz et vaillanz</p>
               <p class="line">Dejuste sei aseit l'enfanz</p>
               <p class="line">Mult l'onure et tient cher</p>
               <p class="line">Et sumunt le mult del manger</p>
               <p class="line">La table fu mult marcheande</p>
               <p class="line">Grant plent unt de viande</p>
               <p class="line">Tres ben le servent li sergant</p>
               <p class="line">Vin lur muissent a espandant</p>
               <p class="line">En cupes d'or hanaps d'argent</p>
               <p class="line">Muissent cher vin herbe piment</p>
               <p class="line">Li marchant travaillé furent</p>
               <p class="line">Aseiz mangerent et ben burent</p>
               <p class="line">Suvent dient pur le bon vin</p>
               <p class="line">Qu'il unt l'ostel Sein Martin</p>
               <p class="line">Cil se deduent leement</p>
               <p class="line">Floire a Blancheflur ad sunt talent</p>
               <p class="line">Pur bon vin pas ne l'ublie</p>
               <p class="line">Mult prise poi senz li sa vie</p>
               <p class="line">Pur li suvent s'entreubliot</p>
               <p class="line">Et par fundement suspirot</p>
               <p class="line">Et ne dunot guarde a sa main</p>
               <p class="line">Se il perveit u char u pain</p>
               <p class="line">La ostese ad bien tut asguardé</p>
               <p class="line">Del cute ad sun seinuur buté</p>
               <p class="line">Sire fait ele avez vou</p>
               <p class="line">Cum cist enfes s'est cuntenu</p>
               <p class="line">Sun mainger lait pur le penser</p>
               <p class="line">Suvent lui vei mult suspirer</p>
               <p class="line">Par mun chef n'est pas marchant</p>
               <p class="line">Gentiz hum est el vait querant</p>
               <p class="line">Dunc ad l'enfant a reisun mis</p>
               <p class="line">Sire fait ele mult es pensis</p>
               <p class="line">A cest mangerg t'ai aguardé</p>
               <p class="line">Poi as mangé mult as pensé</p>
               <p class="line">Ço qu'en as pris serreit leger</p>
               <p class="line">A aquiter de cest manger</p>
               <p class="line">Autel vi jo l'autre jur</p>
               <p class="line">Da damoisele Blancheflur</p>
               <p class="line">Eissi se numa ele a mai</p>
               <p class="line">Ele te resemble par ma fai</p>
               <p class="line">Bien poez estre d'un aage</p>
               <p class="line">Vus resemblez de visage</p>
               <p class="line">Ensement al manger pensot</p>
               <p class="line">Et un sun ami regretout</p>
               <p class="line">Floire qui amie ele asteit</p>
               <p class="line">Pur qui tolir l'um la vuleit</p>
               <p class="line">Cil chi l'acaterent diseient</p>
               <p class="line">Qu'en Babilonie la merreient</p>
               <p class="line">Al amirall tant la vendreient</p>
               <p class="line">Que a duble in guanereient</p>
               <p class="line">De la joie si s'esbahi</p>
               <p class="line">Q'unc ne sot si abati</p>
               <p class="line">Lu vin que devant lui esteit</p>
               <p class="line">Od sun cutel qu'il teneit</p>
               <p class="line">Li ostes si crie il est forfeit</p>
               <p class="line">Amende nus serrat cist plait</p>
               <p class="line">Et il dient ço est dreit tuit</p>
               <p class="line">Char lez en sunt pur le deduit</p>
               <p class="line">Floires une cupe d'or fin</p>
               <p class="line">Emplir ad fait de bon vin</p>
               <p class="line">Ad s'oste ad fait le present</p>
               <p class="line">Puis li dit dame icest vus rent</p>
               <p class="line">Pur ço que m'aves dit nuvele</p>
               <p class="line">De Blancheflur la domoisele</p>
               <p class="line">Pur li ert que pensoue</p>
               <p class="line">A cest manger et suspiroue</p>
               <p class="line">Et pur ço que jo ne saveie</p>
               <p class="line">Quel part querre la deveie</p>
               <p class="line">Or le sivrai en Babilonie</p>
               <p class="line">Plui ne vent ne mer essonie</p>
               <p class="line">Apres dit li vins aspanduz</p>
               <p class="line">Seignurs est dreiz que seit renduz</p>
               <p class="line">Tant en faites sur mai venir</p>
               <p class="line">Cum vus vendrat a plaisir</p>
               <p class="line">Atant es vus quatre escuers</p>
               <p class="line">Qui aportent quatre sesters</p>
               <p class="line">Lui en mist vin primes aamende</p>
               <p class="line">Puis li dient le hanap rendre</p>
               <p class="line">Al ost quant l'avrad buu</p>
               <p class="line">Il beit et puis li ad rendu</p>
               <p class="line">Et li autre par la maisun</p>
               <p class="line">Del vin beivent a tençunt</p>
               <p class="line">Li plus povre se tent a riche</p>
               <p class="line">Et de hardement mult sa fiche</p>
               <p class="line">Cil se deduent leement</p>
               <p class="line">Atant es vus turné li vent</p>
               <p class="line">Li vespres ert bien a vesprez</p>
               <p class="line">Et li floz tuit al port muntez</p>
               <p class="line">Li † rs est clers les nues series</p>
               <p class="line">Al est turnent les wirewites</p>
               <p class="line">Co dient li meistre des nefs</p>
               <p class="line">Que vent avrunt pleins lur trefs</p>
               <p class="line">Lungement surjurné i unt</p>
               <p class="line">Et del passer desirant sunt</p>
               <p class="line">Dunc funt crier li notener</p>
               <p class="line">Par la vile qu'agent charger</p>
               <p class="line">Tut cil que en Babilonie irrunt</p>
               <p class="line">U en ces terres qui de la sunt</p>
               <p class="line">Floires l'oit mult sen fait lé</p>
               <p class="line">D'errer s'est aparaillee</p>
               <p class="line">Quant sunt cunrai out aquité</p>
               <p class="line">A sun ost ad del sun duné</p>
               <p class="line">Puis prent par bon amur congé</p>
               <p class="line">Asnes venent si sont chargé</p>
               <p class="line">Sun asturman ad mult preié</p>
               <p class="line">Et il li ad ben otrié</p>
               <p class="line">Qu'a icel port le rivera</p>
               <p class="line">Dunt il plus tost venir purra</p>
               <p class="line">En Babilonie la cité</p>
               <p class="line">Char hum li dit et ad cunté</p>
               <p class="line">Que di cel jur en un mais</p>
               <p class="line">L'asemblerunt tut li reis</p>
               <p class="line">Chi del amirall terres tenent</p>
               <p class="line">Et a sa curt as festes venent</p>
               <p class="line">A une feste que il tendra</p>
               <p class="line">Se dunc fait il esteie la</p>
               <p class="line">Mes trssaus pot estre i vendraie</p>
               <p class="line">Et qui que jo i guainnereie</p>
               <p class="line">Li venz fud bons et li eris cler</p>
               <p class="line">Atant se sunt entré en mer</p>
               <p class="line">Al retrait et al vent nort</p>
               <p class="line">Les nefs tutes eissent del port</p>
               <p class="line">Lur tref unt tut deshanaches</p>
               <p class="line">Et sus desques tups saches</p>
               <p class="line">Sis fert li venz quis fait errer</p>
               <p class="line">Es vus Florie en haute mer</p>
               <p class="line">En la nef out tel cunrai</p>
               <p class="line">Cum il fust u ques u rai</p>
               <p class="line">Vint jurz pleners par mer erra</p>
               <p class="line">Que nule terre ne truva</p>
               <p class="line">Al nofme jur est arivé</p>
               <p class="line">Suz Baudac une grant cité</p>
               <p class="line">Chi fut sur une roche bise</p>
               <p class="line">De sus le port en haut asise</p>
               <p class="line">De iloc pot hum quant fait cler</p>
               <p class="line">Cent lius lung veer en mer</p>
               <p class="line">Bien un tenu li notener</p>
               <p class="line">A la cite lur dreit senter</p>
               <p class="line">Çou est porz dunt le requist</p>
               <p class="line">Li emfes que la le mesist</p>
               <p class="line">Dei loc purrat a quatre jurz</p>
               <p class="line">De ices d'ivern et des plus curz</p>
               <p class="line">En Babilonie od ses sumers</p>
               <p class="line">Venir s'il n'ad desturbers</p>
               <p class="line">Sa promesse et sen fret demande</p>
               <p class="line">Et il li dune et bone et grande</p>
               <p class="line">Vint mars d'or fin et .xx. d'argent</p>
               <p class="line">Li fait livrer joiusenment</p>
               <p class="line">Char vis li ert q'en parais</p>
               <p class="line">L'ait mis quant ert al pais</p>
               <p class="line">U s'amie quidot truver</p>
               <p class="line">Qu'il suit par tere et par mer</p>
               <p class="line">Atan deschargent les trusseaus</p>
               <p class="line">Del descharger sont mult igneaus</p>
               <p class="line">Et sunt venu a la cité</p>
               <p class="line">Desuz qui il sunt arivé</p>
               <p class="line">Ches un burgeis sunt herbergé</p>
               <p class="line">Chi mult ert riches de marché</p>
               <p class="line">Et par mer sun marché menout</p>
               <p class="line">Quant charge aveit mer passeout</p>
               <p class="line">En la sue nef passerent</p>
               <p class="line">Li marchant qui l'achaterent</p>
               <p class="line">Floires qui Blancheflur querreit</p>
               <p class="line">Et pur qui si dolenz esteit</p>
               <p class="line">Et en sa maisun la nuit virent</p>
               <p class="line">Quant fors de mer eissu furent</p>
               <p class="line">Par lui ço quit reorra nuvelle</p>
               <p class="line">Floires iloc de la pulcele</p>
               <p class="line">Li chamberlains fait les trusseaus</p>
               <p class="line">Descharerger et puis les chevaus</p>
               <p class="line">Bien astabler et afferrer</p>
               <p class="line">Et de litere et de manger</p>
               <p class="line">En cel ostel trestut truverent</p>
               <p class="line">Quanque a l'os [...] [lur] demanderent</p>
               <p class="line">Fain et aveine et mult bons vins</p>
               <p class="line">Char [s]alee fresche et poucins</p>
               <p class="line">Lu manger unt fait mult haster</p>
               <p class="line">Char travaillé sunt mult par mer</p>
               <p class="line">Li port esteit al amiraill</p>
               <p class="line">Meint hom i ad uu travaill</p>
               <p class="line">U seit a dreit u seit a tort</p>
               <p class="line">Tut lur estout duner al port</p>
               <p class="line">La siste part de lur aveir</p>
               <p class="line">Et puis jurer que il dient veir</p>
               <p class="line">Et rendre tut a dan Marsile</p>
               <p class="line">Cil qui maistres est de la vile</p>
               <p class="line">Quant cel aveir ourent rendu</p>
               <p class="line">Et lur manger apresté fu</p>
               <p class="line">Dunc unt lavé et sunt assis</p>
               <p class="line">El plus bel lui unt Floire mis</p>
               <p class="line">Il unt a manger richement</p>
               <p class="line">Et si manjument leement</p>
               <p class="line">Mais Floires mult poi mangat</p>
               <p class="line">Pur s'amie dunt il pensat</p>
               <p class="line">Li ostes s'est aparceut</p>
               <p class="line">Qu'il n'est pas lez quant l'[a]t veut</p>
               <p class="line">Sire fait ço m'est avis</p>
               <p class="line">Pur vostre avair estes pensis</p>
               <p class="line">Pur la custume que trop est grant</p>
               <p class="line">Jo pens del sire dist l'enfant</p>
               <p class="line">Li ostes dit tut autretel</p>
               <p class="line">Vi jo l'autrer en cest ostel</p>
               <p class="line">Ci vint l'autrer une conpaigne</p>
               <p class="line">De marchanz ço quid d'Espaingne</p>
               <p class="line">Mener par mer ai cest port</p>
               <p class="line">Ço m'est vis si dreit recort</p>
               <p class="line">Une pulcele ki si duleit</p>
               <p class="line">Et ensement se cunteneit</p>
               <p class="line">Jo l'oi numer Blancheflur</p>
               <p class="line">Et en ma nef menot grant dolur</p>
               <p class="line">Yci al manger suspirout</p>
               <p class="line">Un sun ami regretout</p>
               <p class="line">Floires est lez de la nuvele</p>
               <p class="line">U manet fait il la pulcele</p>
               <p class="line">Cil respunt quant s'en alerent</p>
               <p class="line">En Babilonie la menerent</p>
               <p class="line">Floires l'en dune un bon mantel</p>
               <p class="line">Et un hanap d'argent bel</p>
               <p class="line">Sire fait il ço voill que aiez</p>
               <p class="line">Et Blancheflur gré en sacez</p>
               <p class="line">Kar li sui ci venu querre</p>
               <p class="line">Que emble me fu de ma terre</p>
               <p class="line">Quant del manger sunt suffisant</p>
               <p class="line">Les napes ostent li serjant</p>
               <p class="line">Dunc funt lur liz aparaillier</p>
               <p class="line">Las sunt si se vunt cucher</p>
               <p class="line">Quant Floires dort sun qor veille</p>
               <p class="line">Od Blancheflur give et cunseille</p>
               <p class="line">Meis sun dormir en mult petit</p>
               <p class="line">Al matin quant le jur vint</p>
               <p class="line">Ses cunpaingnuns ad asveillez</p>
               <p class="line">Quant il se sunt aparaillez</p>
               <p class="line">Al dreit chemin sunt alé</p>
               <p class="line">Vers Babilonie la cité</p>
               <p class="line">Cele nuit a un chastel vindrent</p>
               <p class="line">U il mult herbegé furent</p>
               <p class="line">Et le demain ben par matin</p>
               <p class="line">Se remetent en lur chemin</p>
               <p class="line">La nuit se resunt herbegé</p>
               <p class="line">En un vile que out marché</p>
               <p class="line">U il reoient de li parler</p>
               <p class="line">Par iluc la vit hum passer</p>
               <p class="line">Al terz jur devant vesprer</p>
               <p class="line">Parvindrent a un braz de mer</p>
               <p class="line">L'enfer la nument el pais</p>
               <p class="line">Del autre part est Muntfelis</p>
               <p class="line">Un chastel riche u cil maneit</p>
               <p class="line">Ki la gent utre cunueit</p>
               <p class="line">Char ert reide et parfunt</p>
               <p class="line">Il ni aveit ne planche ne punt</p>
               <p class="line">Mais al rivache un corn aveit</p>
               <p class="line">Ki a un pel pendu asteit</p>
               <p class="line">Od qui li venant cornouent</p>
               <p class="line">Ki le notoner apelouent</p>
               <p class="line">Un d'eus le corne et il les ot</p>
               <p class="line">A eus vint si tost cum pot</p>
               <p class="line">Li meistre sist en un batel</p>
               <p class="line">Od sei qu'il li lu juvencel</p>
               <p class="line">Et li serjanz les noteners</p>
               <p class="line">En la nef traient les sumers</p>
               <p class="line">Atant cumencent a nager</p>
               <p class="line">Et marcheant et notener</p>
               <p class="line">Li meistre esguarde vers l'enfant</p>
               <p class="line">Gentilz hom semble en sun senblant</p>
               <p class="line">Puis li dit sire cum errez vus</p>
               <p class="line">Marchant sui ja'l veez vus</p>
               <p class="line">En Babilonie voill aler</p>
               <p class="line">Pur vendre et pur achater</p>
               <p class="line">Si en cest chastel mesun avez</p>
               <p class="line">A nuit mais nus herbergez</p>
               <p class="line">Par fei fait il sire si ai</p>
               <p class="line">Voluntiers vus i herbegerrai</p>
               <p class="line">Mais fait il baus pur ço le diseie</p>
               <p class="line">Que murne et pensif vus veie</p>
               <p class="line">Tut ensement vi jo uan</p>
               <p class="line">Entur la feste Seint Johan</p>
               <p class="line">Çeinz une pulcele entrer</p>
               <p class="line">Et tut ensement fort plurer</p>
               <p class="line">Mais mult fait il la resemblez</p>
               <p class="line">Sun frere estre bien purriez</p>
               <p class="line">Quant il l'oid sun chef drecha</p>
               <p class="line">Sire fait il u enn ala</p>
               <p class="line">En Babilonie fud menee</p>
               <p class="line">L'amiraill l'ad achatee</p>
               <p class="line">Floires l'ad quant qu'il poet celee</p>
               <p class="line">Et quant il furent arivé</p>
               <p class="line">Od lui la nuit sunt herbergé</p>
               <p class="line">L'endemain quant il prent cungé</p>
               <p class="line">A sun ost cent souz duna</p>
               <p class="line">En apres mult li preia</p>
               <p class="line">Qu'en si Babilonie oust</p>
               <p class="line">Ami ki aider li poust</p>
               <p class="line">Ke par enseignes lui mandast</p>
               <p class="line">Qu'a sun busuing le cunseillast</p>
               <p class="line">Sire dit il ainz ke vengez</p>
               <p class="line">En Babilonie si truverez</p>
               <p class="line">Un flod d'eewe mult parfund</p>
               <p class="line">Quant en avrez passé le pund</p>
               <p class="line">Dunc truverez lu pontener</p>
               <p class="line">Mis cunpaig est si m'ad mult cher</p>
               <p class="line">En Babilonie est riches hom</p>
               <p class="line">Grant tur i ad et forte maisun</p>
               <p class="line">De nos dous porz sumus conpainz</p>
               <p class="line">Par mi partun tuz nos gainz</p>
               <p class="line">Cest men anel li porterez</p>
               <p class="line">De mai part si li dirrez</p>
               <p class="line">Qu'il vus cunseillt cum meuz purrad</p>
               <p class="line">Jo quid qu'il vus herbergerrad</p>
               <p class="line">Aitant s'est de lui parti</p>
               <p class="line">Al pund est venu ainz midi</p>
               <p class="line">Le pund passent si vunt avant</p>
               <p class="line">Le puntener truvent seant</p>
               <p class="line">Al ped del pund desucz un arbre</p>
               <p class="line">Sur un perrun ki fud de marbre</p>
               <p class="line">Il est mult richement vestu</p>
               <p class="line">Prodom lur parrt quant l'unt veu</p>
               <p class="line">Ja hum al punt ne passast</p>
               <p class="line">Quatre deners ne li dunast</p>
               <p class="line">Et autre tant de cheval</p>
               <p class="line">Floires salue lu vassal</p>
               <p class="line">De tut ses deus l'ad salué</p>
               <p class="line">Et plus li ad l'anel duné</p>
               <p class="line">En seingnes de sun conpaingniur</p>
               <p class="line">Qu'il le herberge en sa maisun</p>
               <p class="line">Et a sun busuing li cunseillt</p>
               <p class="line">Sicum s'amur aver vuleit</p>
               <p class="line">Il ad l'anel ben cuneu</p>
               <p class="line">Reçeu l'ad ben l'en fu</p>
               <p class="line">Le son anel li ad baillé</p>
               <p class="line">A sa fenme l'ad envee</p>
               <p class="line">Que ben le herbeit pur s'amur</p>
               <p class="line">Et puis li ad mustré sa tur</p>
               <p class="line">Es le vus al ostel venu</p>
               <p class="line">Pur anel sunt ben receu</p>
               <p class="line">Il se herbergent leement</p>
               <p class="line">Astables truvent a talent</p>
               <p class="line">Or est Floires en la cité</p>
               <p class="line">U estre avait tant desiré</p>
               <p class="line">Herbergé ches le pontener</p>
               <p class="line">De cunseill ad mult grant mester</p>
               <p class="line">Char ja seit ço que venu soit</p>
               <p class="line">La u tant venir desireit</p>
               <p class="line">Il ne set si cunseill nan ad</p>
               <p class="line">Confaitement se cuntendrad</p>
               <p class="line">Saveir se met en sun curage</p>
               <p class="line">Que lui remembre sun parage</p>
               <p class="line">Et cum il erre folement</p>
               <p class="line">Fait ele char t'entent</p>
            </div>
         </section>
      </main>
      <footer>
         <p>© 2025 Eleonora Cannavacciuolo. Digital Humanities Project.</p>
      </footer>
   </body>
</html>
